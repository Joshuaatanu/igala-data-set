Book,Chapter,Verse,Text
GEN,1,1,E̩gba abakwane̩ ejodudu O̩jo̩ nyi efojale kpai ane̩-ile̩.
GEN,1,2,"Ane̩-ile̩-i la de̩ juguu te̩ ofofo, oñ e̩chubi bʼeju o̩lulu le̩ ma; Afu O̩jo̩ la tʼeju omi ale bebebe."
GEN,1,3,"Oñ O̩jo̩ kakini, Ugane̩ ki do̩mo̩; tak ugane̩ do̩mo̩."
GEN,1,4,O̩jo̩ la fʼugane̩ le̩ li kʼi nyo̩; tak O̩jo̩ fʼugane̩ daru bʼe̩chubi te̩.
GEN,1,5,"O̩jo̩ la do̩ ugane̩ le̩ ko̩ o̩ro̩ka, e̩chubi i la do̩ ko̩ odu. Oñ ane̩ do̩mo̩, odudu la do̩mo̩, o̩jo̩ ejodudu."
GEN,1,6,"Tak O̩jo̩ kakini, Agbagba ki te̩ alumeji omi le̩, kʼi fʼomiofo daru bʼomiofo te̩."
GEN,1,7,"Oñ O̩jo̩ fʼagbagba che te̩, i la fʼomiofo e-ki dʼo̩gane̩ agbagba le̩ daru bʼomiofo e-ki dʼate̩ agbagba le̩ te̩. Abe̩le̩ i la de̩."
GEN,1,8,"Tak O̩jo̩ do̩ agbagba le̩ ko̩ efojale. Oñ ane̩ do̩mo̩, odudu la do̩mo̩, o̩jo̩ ekeji."
GEN,1,9,"Tak O̩jo̩ kakini, Omiofo o̩gane̩ efojale ki najeju jʼugbo okate ke, ane̩ e̩gbe̩ ki kwotejugede. Abe̩le̩ i la de̩."
GEN,1,10,"Oñ O̩jo̩ do̩ ane̩ e̩gbe̩ le̩ ko̩ ane̩-ile̩, ujeju omi i la do̩ ko̩ ohimini abadi. O̩jo̩ la li kʼi nyo̩."
GEN,1,11,"Tak O̩jo̩ kakini, Ane̩-ile̩-i ki lu ije̩, kpai eñmi kʼi aro ulu-wñ, kpai oli ki aro e̩go̩ uche̩ o̩la-wñ, e-kʼe̩yo̩-wñ dʼef uwñ, ane̩-ile̩. Abe̩le̩ i la de̩."
GEN,1,12,"Tak ane̩-ile̩ lu ije̩, owñ chʼeñmi ki aro ulu e̩go̩ uche̩ o̩la-wñ, kpai oli ki aro kʼe̩yo̩ dʼef e̩ro-wñ e̩go̩ uche̩ o̩la-wñ. O̩jo̩ la li kʼi nyo̩."
GEN,1,13,"Oñ ane̩ do̩mo̩, odudu la do̩mo̩, o̩jo̩ e̩ke̩ta."
GEN,1,14,"Tak O̩jo̩ kakini, E̩mu ki jʼagbagba efojale, ki fʼo̩ro̩ka daru bʼodu te̩, i ki la jʼo̩mo̩ todu ujiwe, kpai adiko o̩lo̩ji kpai uwo, kpai o̩jo̩ ki añwa kpai o̩do̩ o̩do̩,"
GEN,1,15,i ki jʼo̩mo̩ kʼi chʼe̩mu agbagba efojale kʼi mʼane̩ ne̩ ile̩-i. Abe̩le̩ i la de̩.
GEN,1,16,"Abe̩le̩ O̩jo̩ fʼe̩mu elile meji le̩ che, e̩mu e-ki tule ki nʼo̩da o̩ro̩ka, e̩mu e-ki nya ki nʼo̩da odu; kpai ilawo ge̩."
GEN,1,17,"O̩jo̩ la mʼu kojo̩ agbagba efojale kʼi mʼane̩ ne̩ ile̩-i,"
GEN,1,18,"kʼi ño̩ nʼo̩da o̩ro̩ka kpai odu, kʼi la fʼugane̩ daru bʼe̩chubi te̩: O̩jo̩ la li kʼi nyo̩."
GEN,1,19,"Oñ ane̩ do̩mo̩, odudu la do̩mo̩, o̩jo̩ e̩ke̩le̩."
GEN,1,20,"Tak O̩jo̩ kakini, Ef omi ki ko̩ ñw amonugo e̩wñ iñmi ke, ame̩we̩ ki nawu ate̩ ane̩-ile̩ ef agbagba ki che̩chi te̩ efojale."
GEN,1,21,"Abe̩le̩ O̩jo̩ nyi ame̩la lile ki jʼef omi, kpai onugo e̩wñ iñmi du ki achiche̩, e-ki che̩ko̩ ef omi, uche̩ uche̩-ma, kpai e̩we̩ du ki nʼika uche̩ uche̩-wñ: O̩jo̩ la li kʼi nyo̩."
GEN,1,22,"Tak O̩jo̩ de̩nyo̩ ñw uma kakini, Ame̩ ki rabi ku me̩ wewe nyo̩gba ku me̩ che̩ko̩ ef omi ohimini abadi, ame̩we̩ ki nawewe nyo̩gba ane̩-ile̩."
GEN,1,23,"Oñ ane̩ do̩mo̩, odudu la do̩mo̩, o̩jo̩ e̩ke̩lu."
GEN,1,24,"Tak O̩jo̩ kakini, Ile̩ ki nakʼamonugo e̩wñ iñmi dufu uche̩ uche̩-ma, ame̩la abe̩re̩me̩le̩ kpai ame̩wñ ki afa kpai ame̩wñ iñmi ane̩-ile̩ uche̩ uche̩-ma. Abe̩le̩ i la de̩."
GEN,1,25,"Tak O̩jo̩ che ame̩wñ iñmi ane̩-ile̩-i uche̩ uche̩-ma, kpai ame̩la abe̩re̩me̩le̩ uche̩ uche̩-ma, kpai ame̩wñ du ki afa ane̩pe̩te̩ uche̩ uche̩-ma: O̩jo̩ la li kʼi nyo̩."
GEN,1,26,"Tak O̩jo̩ kakini, Awa ki che one̩ rʼojibo-wa, ku ma bi awa onugo: ama ki la nʼo̩da ame̩ja ki jʼef ohimini abadi, kpai ame̩we̩ ojale, kpai ame̩la abe̩re̩me̩le̩, kpai ane̩-ile̩ du, kpai e̩wñ du ki afa, e-ki afa ane̩-ile̩-i."
GEN,1,27,"Abe̩le̩ O̩jo̩ fʼone̩ nyi ojibo-wñ onugo, e̩go̩ ojibo O̩jo̩ oñ i nyʼi; e̩ne̩ke̩le̩ kpai onobule̩ oñ i nyi ma."
GEN,1,28,"Tak O̩jo̩ de̩nyo̩ ñw uma, O̩jo̩ la ka ñw uma kakini, Ame̩ ki bi o̩ma, ku me̩ ki wewe nyo̩gba ku me̩ che̩ko̩ ane̩-ile̩-i ku me̩ fʼu dolo te̩; ame̩ ki la nʼo̩da ame̩ja ef ohimini kpai ame̩we̩ ojale kpai ame̩wñ iñmi du ki achiche̩ ane̩-ile̩-i."
GEN,1,29,"Tak O̩jo̩ kakini, Go, omi mʼeñmi kwe̩ kwe̩ kwe̩ du ki aro ulu-wñ ko ñw ume̩, e-du ki bʼane̩-ile̩ ma, kpai oli du kʼe̩ro-wñ nʼe̩yo̩ efu; e-le̩ achʼuje̩wñ ñw ame̩."
GEN,1,30,"Kpai ame̩wñ iñmi ane̩-ile̩ okoke du, kpai ame̩we̩ ojale okoke du, kpai ame̩wñ du ki afa ane̩-ile̩-i; e-du kʼonugo e-iñmi dʼef uwñ, e̩wñ eñmi emimi kwe̩ kwe̩ kwe̩ du chʼutodu uje̩wñ. Abe̩le̩ i la de̩."
GEN,1,31,"O̩jo̩ la fʼe̩wñ du kʼi che li, me̩ la go, i nyo̩ tabale. Oñ ane̩ do̩mo̩, odudu la do̩mo̩, o̩jo̩ e̩ke̩fa."
GEN,2,1,"Abe̩le̩ efojale kpai ane̩-ile̩ fʼoji ne̩ kpa, kpai uwewe ame̩wñ-ma du."
GEN,2,2,"Oñ o̩jo̩ ekebie̩-wñ uko̩lo̩ kʼO̩jo̩ che le̩ takpa, tak o̩jo̩ ekebie le̩ i ñmi uko̩lo̩-wñ du kʼi che."
GEN,2,3,"Tak O̩jo̩ de̩nyo̩ ñw o̩jo̩ ekebie le̩ i la chʼo kʼi fo̩, todabu ki chʼo̩jo̩ kʼi ñmi uko̩lo̩-wñ du e-kʼO̩jo̩ nyi kpai e-kʼi che."
GEN,2,4,"Inabali efojale kpai ane̩-ile̩-i e̩gba ku ma nyi ma, o̩jo̩ ki Jihofa O̩jo̩ che ane̩-ile̩ kpai efojale le̩ de̩."
GEN,2,5,"E̩gbale̩ e̩wñ emimi oko du dʼane̩-ile̩-i ta n, e̩wñ eñmi kwe̩ kwe̩ kwe̩ oko du la tiga ta n— todabu ki Jihofa O̩jo̩ ma che kʼomi ki lo̩ bʼane̩-ile̩ ma ta n, e̩ne̩ du la do̩mo̩ kʼi aluche̩ ane̩ n;"
GEN,2,6,chai eli chi kwane̩ ane̩-ile̩ oñ i chi omi bʼeju ane̩ du ma—
GEN,2,7,"taku Jihofa O̩jo̩ nʼebutu fʼone̩ bo̩, oñ i ñmiñmi afu e-iñmi nyʼiñmo̩-wñ; oñ one̩ mud onugo one̩ kʼi nʼiñmi."
GEN,2,8,"Taku Jihofa O̩jo̩ fʼe̩wñ gbe̩ ef uche̩ Ide̩n, o̩wo̩ olodudu-wñ; o̩mo̩ i la du one̩ kʼi bo̩ le̩ te̩."
GEN,2,9,"Jihofa O̩jo̩ la che kʼoli du ki fe̩rʼeju kpai e-ki nyo̩ todu uje̩wñ kʼi tiga kwef ane̩, kpai oli e-iñmi alumeji uche̩ le̩ ge̩, kpai oli uma-e̩wñ-e̩nyo̩-kpai-e̩bie̩ne̩."
GEN,2,10,"Ohiminiʼka la cha kwef Ide̩n ki chʼomi rʼuche̩ le̩, akwʼo̩mo̩ i la mukpe̩ akanaba me̩le̩."
GEN,2,11,Odu e-ejodudu ko̩ Piso̩n: owñ chʼe-ki le ane̩ Hafila du ugbo kʼo̩jamalia de̩ le̩ daka;
GEN,2,12,o̩jamalia ane̩ le̩ la chenyo̩: o̩mo̩ okuta de̩lium kpai o̩niks de̩.
GEN,2,13,Odu ohimini ekeji la ko̩ Giho̩n: e-le̩ chʼe-ki ale ane̩ Kush du daka.
GEN,2,14,Odu ohimini e̩ke̩ta la ko̩ Hide̩ke̩l: e-le̩ chʼe-kʼi a cha lʼo̩wo̩ olodudu Asiria le̩. Oñ ohimini e̩ke̩le̩ che Yufretis.
GEN,2,15,"Oñ Jihofa O̩jo̩ mʼone̩ du, oñ i mʼu du tef uche̩ Ide̩n kʼi lʼo, kʼi la nade."
GEN,2,16,"Taku Jihofa O̩jo̩ tuko̩ ñw one̩ kakini, E̩ro oli du ef uche̩-i e̩je̩ oñ e̩ je̩ hiaa:"
GEN,2,17,"ama e̩ro oli uma-e̩wñ-e̩nyo̩-kpai-e̩bie̩ne̩, uwe̩ ki je̩ e-le̩ n: todu o̩jo̩ kʼe̩ jʼe-le̩ eku oñ e̩ ku."
GEN,2,18,"Taku Jihofa O̩jo̩ kakini, I nyo̩ kʼone̩ kate kʼi do̩mo̩ abe̩le̩ n; omi ache e̩ne̩ ki abʼo̩ che kʼi chʼoje̩go̩-wñ."
GEN,2,19,"Jihofa O̩jo̩ la nʼike̩te̩ bo̩ ame̩wñ iñmi oko okoke du, kpai ame̩we̩ ojale okoke du; tak i mʼu ko wʼugbo one̩ kʼi go alu kʼi adʼodu ñw uma: oñ e̩wñ du kʼone̩ dʼodu onugo e̩wñ iñmi le̩ okoke du ko̩, mak e-le̩ chʼodu-wñ."
GEN,2,20,"Oñ one̩ mʼodu du ñw ame̩la abe̩re̩me̩le̩ du, kpai ame̩we̩ ojale, kpai ame̩wñ iñmi oko okoke du; ma muda li e̩ne̩ kʼi chʼoje̩go̩ one̩ kʼi abʼo̩ che n."
GEN,2,21,"Taku Jihofa O̩jo̩ je̩ ñw olu lile mʼone̩ du, oñ abu kʼi alolu i mʼikeli-wñ oka du, oñ i mʼo̩re̩la du dabi boma koji:"
GEN,2,22,"tak ikeli ki Jihofa O̩jo̩ du kwef one̩ i mudu che onobule̩, oñ i mʼowñ du wʼugbo one̩."
GEN,2,23,"Tak one̩ kakini,"
GEN,2,24,"Todule̩ e̩ne̩ke̩le̩ atʼata-wñ kpai iye-wñ no̩ kʼi la amanyʼo̩ya-wñ, oñ ama amud o̩re̩la okate."
GEN,2,25,"Ama meji la tago ofo, owñ chʼone̩ kpai o̩ya-wñ, ma la chanyo̩ n."
GEN,3,1,"Ejo le̩ la gbeju tʼame̩wñ iñmi oko du ki Jihofa O̩jo̩ che le. Oñ i ka ñw onobule̩ le̩ kakini, Ochochi, O̩jo̩ ka kʼame̩ ki jʼe̩ro oli du ef uche̩-i n?"
GEN,3,2,"Tak onobule̩ le̩ ka ñw ejo kakini, E̩ro oli uche̩-i a aje̩;"
GEN,3,3,"ama e̩ro oli e-kʼi dʼalumeji uche̩-i, O̩jo̩ kakini, Me̩ ki je̩ e-le̩ n, me̩ ki la do̩wo̩kadʼo n, tode̩gba ku me̩ aku."
GEN,3,4,"Ama ejo le̩ ka ñw onobule̩ kakini, I chʼeku me̩ aku n."
GEN,3,5,"Todu O̩jo̩ chema ka kʼo̩jo̩ ku me̩ je̩ e-le̩ e̩gbale̩ tak eju-me̩ ane̩, taku me̩ adab O̩jo̩, me̩ ama e̩nyo̩ kpai e̩bie̩ne̩."
GEN,3,6,"Tak onobule̩ le̩ li ka kʼoli le̩ chenyo̩ todu uje̩wñ, kʼi laño̩ chʼuto̩ eju, kʼoli le̩ laño̩ chʼe̩wñ ki nyo̩ one̩ eju kʼi aje̩ ñw u nʼibe, i mʼe̩ro-wñ ka i la mudu je̩; i ño̩ mudu ñw o̩ko̩-wñ kpai owñ, i laño̩ je̩ ge̩."
GEN,3,7,"Tak eju-ma meji mune̩, oñ ma ma ka ku ma tago ofo; taku ma fʼeñmi o̩gbaikolo ga mʼomune̩ oñ ma mʼu ko che e̩wñ ulago ñw o̩la-ma."
GEN,3,8,"Taku ma gbo̩ abu ku Jihofa O̩jo̩ alule̩ ef uche̩ le̩ adiko e̩gba kʼafu afe̩rʼo̩la, tak one̩ kpai o̩ya-wñ mʼo̩la-ma ko maja bʼeju Jihofa O̩jo̩ te̩ ef ujʼoli uche̩ le̩."
GEN,3,9,"Taku Jihofa O̩jo̩ nomudala do̩ one̩, i la ka ñw u kakini, Ugbo e̩ de̩?"
GEN,3,10,"Oñ i kakini, U gbʼiche̩-we̩ ef uche̩, oñ u railo, todabu kʼu tago ofo; tak u dʼo̩lami maja-i."
GEN,3,11,"Tak i kakini, E̩ne̩ ka ñw e̩ ka kʼe̩ tago ofo? Uwe̩ je̩ e̩ro oli e-kʼomi tuko̩ ñw e̩ ka kʼe̩ we eje̩ le̩?"
GEN,3,12,"Tak one̩ kakini, Onobule̩ kʼe̩ duwa kʼi dʼugbo mi, owñ mʼe̩ro oli le̩ du ñw mi, oñ u mʼu du je̩."
GEN,3,13,"Taku Jihofa O̩jo̩ ka ñw onobule̩ le̩ kakini, E̩wñ chʼe-kʼuwe̩ che-i? Tak onobule̩ le̩ kakini, Ejo le̩ gba mi ibe, tak u je̩."
GEN,3,14,"Taku Jihofa O̩jo̩ ka ñw ejo kakini,"
GEN,3,15,"Nanyi o̩la tʼagbagba uwe̩ kpai onobule̩,"
GEN,3,16,"Tak i ka ñw onobule̩ kakini,"
GEN,3,17,"Tak i ka ñw one̩ kakini,"
GEN,3,18,ikeke kpai edudu egbe oñ i adufu ñw e̩ ge̩;
GEN,3,19,Ugu atʼe̩ oji tak e̩ jʼuje̩wñ
GEN,3,20,One̩ la dʼodu o̩ya-wñ ko̩ If todabu kʼowñ chʼugugu iye ñw e̩wñ du ki deju.
GEN,3,21,"Taku Jihofa O̩jo̩ fʼafe̩ año̩ che tod one̩ kpai o̩ya-wñ, oñ i mʼu du tʼo̩la-ma."
GEN,3,22,"Taku Jihofa O̩jo̩ kakini, Go, one̩ dab awa me̩, i chema e̩nyo̩ kpai e̩bie̩ne̩; fai, tode̩gba kʼi anʼo̩wo̩-wñ dala kʼi laño̩ mʼe̩ro oli e-iñmi ka, kʼi je̩, kʼi la adeju ogbegbele̩—"
GEN,3,23,"todule̩ Jihofa O̩jo̩ mʼowñ du kwef uche̩ Ide̩n dufu, kʼi naluche̩ ane̩ e-ku ma dʼowñ kwefu-wñ le̩."
GEN,3,24,"Abe̩le̩ i fʼone̩ le̩ ne dufu; tak i kʼamiche̩rub, kpai o̩go̩ una kʼi dab o̩kwo̩chageli kʼi arida okokolo gugu o̩wo̩ olodudu uche̩ Ide̩n, ku ma de o̩na oli e-iñmi le̩."
GEN,4,1,"Oñ one̩ fʼo̩ya-wñ If ma, oñ i fʼefu nyo̩ i la fu Ken bi, i kakini, U fʼe̩ne̩ke̩le̩ ne̩ lʼugbo Jihofa me̩."
GEN,4,2,"Tak i ño̩ bi o̩maye-wñ Ebe̩l ge̩. Ebe̩l la chʼadejute̩ ame̩wño̩re̩ egini, Ken muda chʼaluche̩."
GEN,4,3,"Gbogbo taku Ken mʼe̩ro uche̩ ko wa kʼi du che Jihofa ele,"
GEN,4,4,"Ebe̩l ge̩, i ño̩ chi kwef amo̩mojo̩do̩ ame̩wño̩re̩-wñ egini wa, e-ki yoyo efu-ma. Jihofa la go Ebe̩l kpai e̩wñ ele kʼi kowa,"
GEN,4,5,"i muda go Ken kpai e̩wñ ele kʼi kowa le̩ n. Taku Ken we̩do̩ nana, eju-wñ la kpa."
GEN,4,6,"Taki Jihofa ka ñwu Ken kakini, E̩wñ chi kʼe̩ we̩do̩, e̩wñ chi kʼeju-we̩ la chʼe̩kpa-i?"
GEN,4,7,"Iche̩wñ kʼuwe̩ ache e̩nyo̩, eju-we̩ achʼeju anyi n? Iche̩wñ kʼuwe̩ ma che e̩nyo̩ n, mak adure adade alugbo̩na le̩; i añeju we̩, uwe̩ ki muda nʼo̩da-wñ."
GEN,4,8,"Taki Ken ko̩la ñw Ebe̩l o̩maye-wñ, oñ abu ku ma jʼoko, Ken kwane̩ tʼEbe̩l o̩maye-wñ o̩la, oñ i mʼu du kpa."
GEN,4,9,"Taku Jihofa ka ñwu Ken kakini, Ugbo Ebe̩l o̩maye-we̩ de̩? Oñ i kakini, U ma no; omi chʼadejute̩ o̩maye-mi?"
GEN,4,10,"Tak i kakini, E̩wñ uwe̩ che-i? Omuko̩la e̩bie̩ o̩maye-we̩ dʼef ane̩ akwa do̩ mi."
GEN,4,11,"Fai ama la fʼe̩ mu kwef ane̩, e-ki mʼalu-wñ chi te̩ kʼi gba e̩bie̩ o̩maye-we̩ kwef o̩wo̩-we̩ le̩."
GEN,4,12,"E̩gba kʼe̩ luche̩ ane̩-i, akwe̩gba-i i ñʼadʼukpahiu-wñ ñw e̩ ge̩ n; e̩nara kpai e̩nujulu oñ uwe̩ ache ane̩-ile̩-i."
GEN,4,13,"Taki Ken ka ñwu Jihofa kakini, Udu kʼe̩ bu mi-i i nana tʼumi le."
GEN,4,14,"Go, e̩ fʼumi ne bʼeju ane̩ te̩ eñini-i me̩; u la ñʼamaja bʼeju-we̩ te̩ ge̩; tak u nachʼe̩nara kpai e̩nujulu ane̩-ile̩, i dʼabe̩le̩ mak e̩ne̩ du kʼi li mi adʼumi kpa."
GEN,4,15,"Taku Jihofa ka ñw u kakini, I chʼabe̩le̩ n! E̩ne̩ du kʼi du Ken kpa, ma akpʼo̩chi-wñ onu mebie. Taki Jihofa mʼujiwe du gamu Ken o̩la, tode̩gba kʼe̩ne̩ kʼi liʼu adʼu kpa."
GEN,4,16,"Taki Ken kwo bʼeju Jihofa te̩, oñ i kwo gugu ane̩ No̩d, o̩wo̩ olodudu Ide̩n."
GEN,4,17,"Taki Ken fʼo̩ya-wñ ma, oñ i fʼefu nyo̩ i la fʼIno̩k bi; tak i le teke fʼodoʼka do, i la mʼodu ewo le̩ du rodu o̩ma-wñ, Ino̩k."
GEN,4,18,"Ma la bi Irad ñw Ino̩k; Irad la bi Me̩hujae̩l, Me̩hujae̩l la bi Me̩tushae̩l, Me̩tushae̩l la bi Lame̩k."
GEN,4,19,"Taki Lame̩k fʼo̩ya meji ne̩ ñw o̩la-wñ; odu oka ko̩ Ada, oñ odu ekeji-wñ ko̩ Zila."
GEN,4,20,Ada la bi Jabal; owñ chʼata abo ku ma gugu ef unyabo ku ma ne̩ ame̩wñ-ukpa.
GEN,4,21,Odu o̩maye-wñ e̩ne̩ke̩le̩ ko̩ Jubal; owñ la chʼata abo du ku ma nʼumolo kpai o̩kpachine̩.
GEN,4,22,"Taki Zila, onobule̩ le̩, bi Tubal-ken, owñ chʼe̩ne̩ kʼi anʼebijeikpa kpai ebije gwu e̩wñ eku ojoji du. O̩maye Tubal-ken onobule̩ che Naama."
GEN,4,23,Oñ Lame̩k ka ñw amo̩ya-wñ kakini:
GEN,4,24,"Iche̩wñ ku ma akpʼo̩chi Ken onu mebie,"
GEN,4,25,"Ade̩m ño̩ fʼo̩ya-wñ ma ge̩, oñ i fʼo̩me̩ne̩ke̩le̩ bi i la dʼodu-wñ ko̩ Se̩t, todu O̩jo̩ mʼugbe̩ omune̩ dute̩ ñwu mi koji Ebe̩l me̩, todu Ken fʼowñ kpa."
GEN,4,26,"Se̩t ge̩, ma ño̩ fʼo̩me̩ne̩ke̩le̩ bi ñw u, tak i dʼodu-wñ ko̩ Ino̩sh. E̩gbale̩ tak amone̩ chane̩ e̩do̩ odu Jihofa."
GEN,5,1,O̩takada o̩lo̩pu Ade̩m o̩gba o̩gba de̩. Iko o̩jo̩ kʼO̩jo̩ nyi one̩ i chʼo kʼi biu O̩jo̩.
GEN,5,2,"O̩ko̩ kpai o̩ya oñ i nyi ma, i laño̩ de̩nyo̩ ñwu ma oñ i dʼodu-ma ko̩ Ade̩m o̩jo̩ kʼi nyi ma."
GEN,5,3,"Ade̩m la dʼo̩do̩ o̩gbo̩ me̩fa nyoke me̩gwa, tak i bi o̩me̩ne̩ke̩le̩ ki chebiu owñ onugo, dab ojibo-wñ, i la dʼodu-wñ ko̩ Se̩t."
GEN,5,4,Oñ o̩jo̩ Ade̩m abu kʼi fu Se̩t bi ño̩ jo̩ o̩do̩ icham; i ño̩ bi amo̩ma e̩ne̩ke̩le̩ kpai onobule̩.
GEN,5,5,O̩jo̩ kʼAde̩m deju chaka du la chʼo̩do̩ icham nyʼo̩gbo̩ me̩fa nyoke me̩gwa; tak i leku.
GEN,5,6,"Se̩t la dʼo̩do̩ ogume̩lu nyoke me̩lu, tak i bi Ino̩sh."
GEN,5,7,"Abu kʼi fʼIno̩sh bi Se̩t ño̩ deju o̩do̩ icham nyoke mebie, i laño̩ bi amo̩ma e̩ne̩ke̩le̩ kpai onobule̩."
GEN,5,8,Abe̩le̩ o̩jo̩ Se̩t chaka du la chʼo̩do̩ icham nyʼogume̩lu nyoke me̩gweji; tak i leku.
GEN,5,9,"Oñ Ino̩sh deju o̩do̩ o̩gbo̩ me̩le̩ nyoke me̩gwa, tak i bi Kenan."
GEN,5,10,"Abu kʼi fu Kenan bi Ino̩sh ño̩ deju o̩do̩ icham nyoke me̩gwe̩lu, i laño̩ bi amo̩ma e̩ne̩ke̩le̩ kpai onobule̩."
GEN,5,11,Abe̩le̩ o̩jo̩ Ino̩sh chaka du la chʼo̩do̩ icham nyʼogume̩lu nyoke me̩lu; tak i leku.
GEN,5,12,"Oñ Kenan deju o̩do̩ o̩gbo̩ me̩ta nyoke me̩gwa, tak i bi Mahalale̩l."
GEN,5,13,"Abu kʼi fu Mahalale̩l bi Kenan ño̩ deju o̩do̩ icham nyʼo̩gbo̩ meji, i laño̩ bi amo̩ma e̩ne̩ke̩le̩ kpai onobule̩."
GEN,5,14,Abe̩le̩ o̩jo̩ Kenan chaka du la chʼo̩do̩ icham nyʼogume̩lu nyoke me̩gwa; tak i leku.
GEN,5,15,"Oñ Mahalale̩l deju o̩do̩ o̩gbo̩ me̩ta nyoke me̩lu, tak i bi Jare̩d."
GEN,5,16,"Abu kʼi fu Jare̩d bi Mahalale̩l ño̩ deju o̩do̩ icham nyʼogue̩gwa, i laño̩ bi amo̩ma e̩ne̩ke̩le̩ kpai onobule̩."
GEN,5,17,Abe̩le̩ o̩jo̩ Mahalale̩l chaka du la chʼo̩do̩ icham nyʼo̩gbo̩ me̩le̩ nyoke me̩gwe̩lu; tak i leku.
GEN,5,18,Oñ Jare̩d deju o̩do̩ o̩gbo̩ me̩jo̩ nyoke meji tak i bi Ino̩k.
GEN,5,19,"Abu kʼi fu Ino̩k bi Jare̩d ño̩ deju o̩do̩ icham, i laño̩ bi amo̩ma e̩ne̩ke̩le̩ kpai onobule̩."
GEN,5,20,Abe̩le̩ o̩jo̩ Jare̩d chaka du la chʼo̩do̩ icham nyʼo̩gbo̩ me̩jo̩ nyoke meji; tak i leku.
GEN,5,21,"Oñ Ino̩k deju o̩do̩ o̩gbo̩ me̩ta nyoke me̩lu, tak i bi Matusala."
GEN,5,22,"Abu kʼi fu Matusala bi Ino̩k tale kpai O̩jo̩ o̩do̩ oli me̩fa, i ño̩ bi amo̩ma e̩ne̩ke̩le̩ kpai onobule̩."
GEN,5,23,Abe̩le̩ o̩jo̩ Ino̩k chaka du la che o̩do̩ oli mebie nyoke me̩gwe̩lu.
GEN,5,24,"Ino̩k la tale kpai O̩jo̩; tak i ma ño̩ do̩mo̩ ge̩ n, todu O̩jo̩ mʼowñ du."
GEN,5,25,"Oñ Matusala deju o̩do̩ o̩gbo̩ me̩la nyoke mebie, tak i bi Lame̩k."
GEN,5,26,"Abu kʼi fu Lame̩k bi Matusala ño̩ deju o̩do̩ ulo̩gwa nyʼo̩gbo̩ me̩la nyoke meji, i laño̩ bi amo̩ma e̩ne̩ke̩le̩ kpai onobule̩."
GEN,5,27,Abe̩le̩ o̩jo̩ Matusala chaka du la chʼo̩do̩ icham nyʼo̩gbo̩ me̩jo̩ nyoke me̩la; tak i leku.
GEN,5,28,"Oñ Lame̩k deju o̩do̩ o̩gbo̩ me̩la nyoke meji, tak i fʼo̩ma e̩ne̩ke̩le̩ bi,"
GEN,5,29,"oñ i dʼodu-wñ ko̩ Noa, i kakini, Owñ kide̩ anyʼuwa e̩do̩ ugbo uko̩lo̩-wa kpai ugbo akanya kʼa anʼo̩wo̩-wa che, todu ane̩ e-ki Jihofa nama ñw u."
GEN,5,30,"Abu kʼi fu Noa bi Lame̩k ño̩ deju o̩do̩ oke me̩lu chi ulo̩gwa, i laño̩ bi amo̩ma e̩ne̩ke̩le̩ kpai onobule̩."
GEN,5,31,Abe̩le̩ o̩jo̩ Lame̩k chaka du la chʼo̩do̩ ulo̩gwa nyʼo̩gbo̩ me̩jo̩ nyoke me̩gwebie; tak i leku.
GEN,5,32,"Oñ o̩do̩ Noa chʼoli me̩gwa: Noa la fu She̩m,kpai Ham,kpai Jefe̩t bi."
GEN,6,1,"Abe̩le̩ e̩gba kʼamone̩ chane̩ ewewe bʼile̩-i ma, ku ma la bi amo̩ma onobule̩ ñwu ma,"
GEN,6,2,amo̩ma O̩jo̩ fʼamo̩ma onobule̩ amone̩ li ku ma chefe̩rʼeju; taku ma fʼuma tu chaka oñ ma nʼo̩ya kwef abo e-le̩ ñw o̩la-ma.
GEN,6,3,"Taku Jihofa kakini, Afu-mi achakanya nyʼone̩ gbogbo alo ef ila-ma ge̩ n, todabu kʼowñ chʼo̩re̩la, o̩jo̩-wñ achʼo̩do̩ o̩gbo̩ me̩fa ta."
GEN,6,4,"Amakachi jʼane̩-ile̩ adiko le̩, kpai anubi-wñ ge̩, e̩gba kʼamo̩ma O̩jo̩ wʼejefu ugbo amo̩ma onobule̩ amone̩, ku ma bi amo̩ma ñwu ma. Abo kide̩ chʼamagbiti ku ma do̩mo̩ igbelegbele, ama chʼame̩nuwohi le̩."
GEN,6,5,"Oñ Jihofa li kʼe̩bie̩ne̩ one̩ chʼololo ane̩-ile̩, kʼibe du ki dʼe̩do̩-wñ kʼi añwa chʼe̩bie̩ne̩ gbogbo dʼo̩jo̩."
GEN,6,6,"Tak e̩do̩ Jihofa murida ugbo one̩ kʼi che ane̩-ile̩, i la kpʼowñ e̩do̩ bie̩."
GEN,6,7,"Taki Jihofa kakini, Nakpʼone̩ kʼu nyi le̩ lu bʼeju ane̩ te̩, tʼone̩, tʼe̩la abe̩re̩me̩le̩, tʼame̩wñ ki afa, tʼame̩we̩ ojale, todu e̩do̩-mi murida eche ma kʼu che ma le̩."
GEN,6,8,Jihofa muda li Noa eju.
GEN,6,9,"Abo-i chʼo̩lo̩pu o̩gba o̩gba Noa. Noa chʼe̩ne̩ke̩le̩ o̩kpakpa, i mufu ef abo o̩gba-wñ; Noa tale kpai O̩jo̩."
GEN,6,10,"Noa fʼamo̩ma e̩ne̩ke̩le̩ me̩ta bi, She̩m, kpai Ham, kpai Jefe̩t."
GEN,6,11,"Ane̩-ile̩-i la mubie̩ te̩ eju O̩jo̩, oñ o̩lachi che̩ko̩ ane̩-ile̩."
GEN,6,12,"Tak O̩jo̩ fʼane̩-ile̩-i go, go, i la mubie̩ te̩: todu o̩re̩la du fʼo̩na-wñ bie̩ ane̩-ile̩."
GEN,6,13,"Tak O̩jo̩ ka ñwu Noa kakini, Eda o̩re̩la du lewa o̩gba-mi me̩; todu ane̩-ile̩ che̩ko̩ ñw o̩lachi lugbo ma; go, omi akpʼama bie̩ manyu ane̩-ile̩."
GEN,6,14,"Uwe̩ ki nʼoli go̩fe̩r chʼo̩ko̩; e̩ fʼefu o̩ko̩ le̩ ko̩da unyi unyi, kʼe̩ dʼo̩bia kwo̩ ejefu-wñ kpai e̩j o̩do̩da-wñ."
GEN,6,15,"Alu kʼuwe̩ ache de̩: ujiji o̩ko̩ le̩ ki chʼohiba oli me̩fa, unula-wñ ki chʼohiba ooje, o̩gba-wñ ki chʼohiba ogue̩gwa."
GEN,6,16,"E̩ ki che ope̩ o̩ko̩ le̩, ki bo̩ ohibaʼka ate̩-wñ; e̩ fʼalugbo̩na o̩ko̩ che akolo-wñ o̩wo̩ʼka; uwe̩ ki che kʼi ne̩ unyi o̩gane̩, kʼi nʼekeji ate̩-wñ, e̩ke̩ta ki la de̩ otitala-wñ ate̩."
GEN,6,17,"Tak omi, e̩ go, nadʼuwobi omi wa bʼane̩-ile̩ ma kʼu kpa o̩re̩la du kʼafu iñmi dʼefu-wñ bie̩ bʼo̩gane̩ efojale te̩; e̩wñ du ki jʼane̩-ile̩ aku."
GEN,6,18,"Omi muda akpʼalo-mi kpai uwe̩; uwe̩ la awʼef o̩ko̩ le̩, uwe̩, kpai amo̩ma-we̩ e̩ne̩ke̩le̩, kpai o̩ya-we̩, kpai amo̩ya amo̩ma-we̩ manyu uwe̩."
GEN,6,19,"E̩wñ o̩re̩la du ki nʼiñmi, e̩ ki mʼuche̩uche̩-ma eji eji ko wʼef o̩ko̩, ku ma ki deju kpai uwe̩; ama ki chʼo̩ko̩ kpai ole."
GEN,6,20,"Uche̩uche̩ e-ame̩we̩, kpai uche̩uche̩ ame̩la abe̩re̩me̩le̩, kpai uche̩uche̩ e̩wñ ki afa ane̩ okoke du uche̩uche̩-wñ, e̩wñ ojoji ojoji du awʼugbo we̩ eji eji, ku ma deju."
GEN,6,21,"Uje̩wñ du ku ma aje̩, e̩ naya jo̩ ugbo we̩; e-le̩ achʼuje̩wñ uwe̩ kpai ama."
GEN,6,22,"Noa fʼabe̩le̩ che; alu du kʼO̩jo̩ ñwa ñw u, abe̩le̩ i la che."
GEN,7,1,"Taki Jihofa ka ñwu Noa kakini, Uwe̩ kpai abo unyi-we̩ du ki nyʼef o̩ko̩, todu uwe̩ oñ omi li ka kʼe̩ chʼe̩no̩kpakpa o̩gba-mi ef abo o̩gba kide̩."
GEN,7,2,"E̩la abe̩re̩me̩le̩ du ki de̩hio̩lo e̩ nako wʼugbo we̩ ebie ebie, o̩ko̩ kpai ole-wñ o̩ko̩ kpai ole-wñ; e-e̩la abe̩re̩me̩le̩ ku ma ma de̩hio̩lo n ki chʼeji eji, o̩ko̩ kpʼole-wñ;"
GEN,7,3,"kpai ame̩we̩ ojale ebie ebie̩ ge̩, o̩ko̩ kpai ole, kʼugbe̩-ma ki deju ane̩-ile̩-i."
GEN,7,4,Todu i bo̩ o̩jo̩ mebie tak u naje̩ ñw omi lo̩ bʼane̩-ile̩ ma o̩jo̩ o̩gbo̩ meji kpai odu o̩gbo̩ meji; oñ e̩wñ du kʼu che ki deju nakpalu bʼeju ane̩ te̩.
GEN,7,5,Noa la che alu du ki Jihofa ñwa ñw u.
GEN,7,6,O̩do̩ Noa la chʼulo̩gwa e̩gba kʼuwobi omi le̩ bʼane̩-ile̩ ma.
GEN,7,7,"Oñ Noa kpai amo̩ma-wñ e̩ne̩ke̩le̩ kpai o̩ya-wñ kpai amo̩ya amo̩ma-wñ le tef o̩ko̩ le̩, todu uwobi omi."
GEN,7,8,"Ame̩la abe̩re̩me̩le̩ hiolo, kpai ame̩la abe̩re̩me̩le̩ ki ma de̩hio̩lo n, kpai ame̩we̩, kpai e̩wñ du ki afa ane̩,"
GEN,7,9,"ma le tef o̩ko̩ ugbo Noa eji eji, o̩ko̩ kpai ole, alu kʼO̩jo̩ ñwa ñwu Noa."
GEN,7,10,Oñ i lewatu ab o̩jo̩ mebie jo̩ uwobi omi la bʼane̩-ile̩ ma.
GEN,7,11,"Ef o̩do̩ udeju Noa e-ulo̩gwa le̩, ochu ekeji, o̩jo̩ e̩ke̩gwebie ochu le̩, o̩jo̩ le̩ gbage̩de̩ e̩bi omi o̩lulu mukpo̩fo̩, ope ojale la muchite̩."
GEN,7,12,Oñ omi ojale gulo̩ bʼane̩-ile̩ ma o̩jo̩ o̩gbo̩ meji kpai odu o̩gbo̩ meji.
GEN,7,13,"O̩jo̩ le̩ gbage̩de̩ oñ Noa kpai She̩m kpai Ham kpai Jefe̩t, amo̩ma Noa le̩, kpai o̩ya Noa kpai amo̩ya amo̩ma-wñ me̩ta kpai ama, le̩ tef o̩ko̩,"
GEN,7,14,"ama kpai uche̩uche̩ ame̩-wñ iñmi okoke du, kpai ame̩la abe̩re̩me̩le̩ du uche̩uche̩-ma, kpai e̩wñ du ki afa, owñ chʼe-ki afa ane̩-ile̩-i uche̩uche̩-ma, kpai uche̩uche̩ ame̩we̩ du, e̩we̩ ojoji ojoji okoke du."
GEN,7,15,"Oñ ma le tef o̩ko̩ ugbo Noa, owñ chʼejʼeji o̩re̩la du e-kʼafu iñmi dʼefu-ma."
GEN,7,16,"Oñ abo ku ma tʼo̩, chʼo̩ko̩ kpai ole kwef o̩re̩la du alu kʼO̩jo̩ ñwa ñw u; taku Jihofa fʼo̩na re nyʼu."
GEN,7,17,"Uwobi omi le̩ bʼane̩-ile̩ ma o̩jo̩ o̩gbo̩ meji; omi-wñ la nana nyo̩gba, oñ i dʼo̩ko̩ kwane̩, oñ i kwane̩ tʼate̩ ñw ane̩-ile̩."
GEN,7,18,Tak omi le̩ fʼukpahiu che i la nana nyo̩gba ololo bʼane̩-ile̩ ma; oñ o̩ko̩ le̩ nʼeju omi.
GEN,7,19,Omi le̩ laño̩ fʼukpahiu che ololo bʼane̩-ile̩ ma; tak omi lʼuwo du ki gbo̩gba ki dʼo̩gane̩ efojale chaka oji;
GEN,7,20,omi le̩ chʼukpahiu nyate̩ ohiba me̩gwe̩lu; oñ i lʼuwo du oji.
GEN,7,21,"Tak ore̩la du ki achiche̩ ane̩-ile̩-i mʼiñmi da, tʼame̩we̩, tʼame̩la abe̩re̩me̩le̩, tʼame̩wñ iñmi oko, tʼe̩wñ du ki afa e-ki afa ane̩-ile̩-i, kpai one̩ okoke du;"
GEN,7,22,"e-du kʼafu iñmi dʼef iñmo̩-wñ, e-du ki de̩ ane̩ e̩gbe̩ leku."
GEN,7,23,"Oñ i fʼe̩wñ du ki deju ane̩ kpalu, tʼone̩, tʼame̩la abe̩re̩me̩le̩, tʼame̩wñ ki afa, tʼame̩we̩ ojale; ma la fʼu kpalu bʼane̩-ile̩ te̩. Oñ i bo̩ Noa kate kpai abo ku ma jʼugbo-wñ ef o̩ko̩ le̩."
GEN,7,24,Oñ omi le̩ fʼukpahiu che bʼane̩-ile̩-i ma o̩jo̩ oli me̩ta.
GEN,8,1,"Ibe O̩jo̩ la chʼekado Noa kpai ame̩wñ iñmi oko du kpai ame̩la abe̩re̩me̩le̩ du ku ma jʼef o̩ko̩ le̩ ugbo-wñ. Tak O̩jo̩ je̩ ñw afu ju bʼane̩-ile̩ ma, oñ omi le̩ chane̩ edu;"
GEN,8,2,"e̩bi omi o̩lulu le̩ kpai ope efojale ño̩ re ge̩, oñ ma fʼomi ojale ba;"
GEN,8,3,tak omi mudabi bʼane̩-ile̩ te̩ alo waa. Ab o̩jo̩ oli me̩ta jo̩ omi le̩ ño̩ adabu waa;
GEN,8,4,"oñ o̩ko̩ le̩ kwotane̩ oj uwo Ararat ochu ekebie, o̩jo̩ e̩ke̩gwebie ochu le̩."
GEN,8,5,"Oñ omi le̩ dabu alo waa gbogbo wʼochu e̩ke̩gwa; ochu e̩ke̩gwa, o̩jo̩ ejodudu ochu le̩, ma li oj uwo oj uwo."
GEN,8,6,"Oñ i lewatu ab o̩jo̩ o̩gbo̩ meji jo̩ Noa mʼope o̩ko̩ kʼi che le̩ bi,"
GEN,8,7,tak i je̩ ñw o̩tagalama le dufu; oñ e-le̩ te̩ alelo lewa gbogbo tak omi gbe̩ bʼane̩-ile̩ te̩.
GEN,8,8,"Oñ i je̩ ñw ikede kwʼugbo-wñ dufu tʼo̩do̩da, kʼi go abe̩k omi du bʼeju ane̩ te̩ abe̩k i du n;"
GEN,8,9,"ikede le̩ la lʼuña ki adu e̩re̩-wñ tane̩ n, tak i mudabi tʼugbo-wñ ef o̩ko̩, todu omi le̩ bʼeju o̩gbo̩ ane̩-ile̩ du ma ta. Tak i nʼo̩wo̩-wñ dala dufu oñ i mʼu du oñ i mʼowñ du wʼejefu ugbo-wñ ef o̩ko̩."
GEN,8,10,"Oñ i ño̩ je̩ o̩jo̩ mebie omune̩, tak i dabi je̩ ñw ikede le̩ kwef o̩ko̩ dufu;"
GEN,8,11,"e̩gba ane̩ ikede le̩ la mudabi wʼejefu ugbo-wñ, me̩ la go, eñmi oli o̩lif kʼi chi jʼalu-wñ; abe̩le̩ Noa ma ka kʼomi du bʼane̩-ile̩ te̩ me̩."
GEN,8,12,"Oñ i ño̩ je̩ o̩jo̩ mebie omune̩ ge̩, tak i je̩ ñw ikede le̩ le dufu; i laño̩ dabi wʼugbo-wñ ge̩ n."
GEN,8,13,"Oñ i lewatu o̩do̩ ulo̩gwa nyokeʼka, ochu ejodudu, o̩jo̩ ejodudu ochu le̩, omi le̩ gbe̩ bʼane̩-ile̩ te̩; taki Noa mʼoji o̩ko̩ chi, oñ i go, me̩ la go, eju ane̩-ile̩ gbe̩ te̩."
GEN,8,14,"Oñ ef ochu ekeji, o̩jo̩ ogu nyoke mebie ochu le̩, ane̩-ile̩ che̩ gbe̩ te̩."
GEN,8,15,"Tak O̩jo̩ ka ñwu Noa kakini,"
GEN,8,16,"Kwef o̩ko̩ dufu, uwe̩ kpai o̩ya-we̩, kpai amo̩ma-we̩ e̩ne̩ke̩le̩ kpai amo̩ya amo̩ma-we̩ manyʼuwe̩."
GEN,8,17,"Ame̩wñ iñmi du kʼi chʼo̩re̩la ki dʼugbo-we̩ tʼame̩we̩, tʼame̩la abe̩re̩me̩le̩, tʼame̩wñ ki afa e-ki afa ane̩-ile̩-i e̩ nako dufu kpai uwe̩, ku ma ki rabi ane̩-ile̩, ku ma la bi o̩ma, ku ma ño̩ wewe nyo̩gba ane̩-ile̩."
GEN,8,18,"Taki Noa ledufu, kpai amo̩ma-wñ kpai o̩ya-wñ kpai amo̩ya amo̩ma-wñ manyʼowñ."
GEN,8,19,"Ame̩wñ iñmi okoke du, e̩wñ ki afa okoke du, kpai e̩we̩ okoke du, e̩wñ du ki achiche̩ ane̩-ile̩, kwʼef o̩ko̩ dufu uche̩uche̩."
GEN,8,20,"Taki Noa fʼubo̩ iche̩bo̩ ne ñwu Jihofa, oñ i chi kwef ame̩la abe̩re̩me̩le̩ ki de̩hiolo okoke du kpai kwef ame̩we̩ hiolo okoke du, tak i mʼu ko wa chʼiche̩bo̩ e̩gujo oj ubo̩ le̩."
GEN,8,21,"Jihofa la gbo̩ ekpo kʼi akpo, taki Jihofa ka ef e̩do̩-wñ kakini, U ñʼanama ñw ane̩ todu one̩ ge̩ n, todabu kʼaye e̩do̩ one̩ chʼe̩bie̩ne̩ kwo o̩jo̩ imo̩to̩-wñ; u ñʼadabi kpa ame̩wñ iñmi du alu kʼu che-i ge̩ n."
GEN,8,22,"Gbogbo wʼiko kʼane̩-ile̩ kade, adiko e̩yo̩ e̩wñ egbe̩ kpai adiko e̩wñ eja wʼunyi, kpai afu kpai olu, kpai o̩lo̩ji kpai uwo, kpai o̩ro̩ka kpai odu, ñʼada ge̩ n."
GEN,9,1,"Tak O̩jo̩ de̩nyo̩ ñwu Noa kpai amo̩ma-wñ e̩ne̩ke̩le̩, oñ i ka ñwu ma kakini, Me̩ ki bi o̩ma ku me̩ wewe nyo̩gba, ku me̩ ko̩ ile̩-i."
GEN,9,2,"E̩gahi-me̩ kpai ailo-me̩ amʼame̩wñ iñmi okoke du ile̩-i, kpai e̩we̩ ojale okoke, ama kpai e̩wñ du ki afa ane̩ kpai ame̩ja ef ohimini abadi du; ma mʼuma ko jʼef o̩wo̩-me̩."
GEN,9,3,"E̩wñ du ki achiche̩ ki añmiñmi achʼuje̩wñ todu me̩; dabalu kʼe̩wñ oko emimi de̩, abe̩le̩ omi mʼo̩chaka e̩wñ du ko ñwu me̩ me̩."
GEN,9,4,"Me̩ ki muda je̩ o̩re̩la manyu onugo iñmi-wñ n, owñ chʼe̩bie̩-wñ."
GEN,9,5,E̩bie̩-me̩ e-onugo iñmi-me̩ omi atene chuu; o̩wo̩ e̩la du natene owñ kpai o̩wo̩ one̩; ugbo o̩wo̩ o̩maye one̩ pitii natene onugo iñmi one̩.
GEN,9,6,"E̩ne̩ du kʼi adʼe̩bie̩ one̩ dafo, lugbo one̩ ma adʼe̩bie̩ e̩ne̩ le̩ dafo; todu O̩jo̩ che one̩ ojibo owñ."
GEN,9,7,"Ame̩, me̩ nabi o̩ma ku me̩ wewe nyo̩gba, me̩ ki fo̩ji ile̩-i ku me̩ wewe nyo̩gba efu-wñ."
GEN,9,8,"Tak O̩jo̩ ko̩la ñwu Noa kpai amo̩ma-wñ e̩ne̩ke̩le̩ kpai owñ, i kakini,"
GEN,9,9,"Me̩ go, omi akpʼalo-mi kpai ame̩ kpai amugbe̩-me̩ ubi-me̩ ge̩,"
GEN,9,10,"kpai onugo e̩wñ du ki deju ki jʼugbo-me̩ le̩, ame̩we̩ kpai ame̩la abe̩re̩me̩le̩ kpai ame̩wñ iñmi ile̩-i okoke du manyʼame̩, e-du ki kwef o̩ko̩-i dufu, owñ chʼame̩wñ iñmi ane̩-ile̩-i okoke du."
GEN,9,11,"Nakpʼalo-mi kpai ame̩, uwobi omi ñʼakpʼo̩re̩la du rinyo̩ ge̩ n, uwobi omi lañʼado̩mo̩ ki akpa ane̩-ile̩ bie̩ ge̩ n."
GEN,9,12,"Oñ O̩jo̩ kakini, E-kide̩ chʼujiwe alo kʼu nakpe̩ ki dʼagbagba omi kpai ame̩ onugo kpai ame̩wñ iñmi du ki jʼugbo-me̩ le̩, tod abo o̩gba nʼo̩gba gbogbo alo:"
GEN,9,13,"omi adu o̩ba-mi tef akpa, i ado̩mo̩ todu ujiwe alo ekpe̩ agbagba omi kpai ane̩-ile̩."
GEN,9,14,"Oñ i awatu e̩gba kʼu nadu akpa wa bʼoji ane̩-ile̩ ma, ma ali o̩ba ef akpa le̩,"
GEN,9,15,oñ omi adibekado alo-mi kʼu kpe̩ e-ki dʼagbagba omi kpai ame̩ kpai onugo ame̩wñ iñmi du ki chʼo̩re̩la; omi ñʼawobi ki akpa o̩re̩la du bie̩ ge̩ n.
GEN,9,16,"O̩ba le̩ adʼef akpa, tak omi onugo agʼo kʼu nadibekado alo-ekpe̩ e-ogbegbele̩ ki dʼagbagba O̩jo̩ kpai onugo ame̩wñ iñmi du ki chʼo̩re̩la, owñ chʼe-du ki dʼane̩-ile̩."
GEN,9,17,"Tak O̩jo̩ ka ñwu Noa kakini, E-kide̩ chʼujiwe alo kʼomi kpe̩ agbagba omi kpai o̩re̩la du ki jʼane̩-ile̩."
GEN,9,18,"Amo̩ma e̩ne̩ke̩le̩ e-Noa ku ma kwef o̩ko̩ le̩ dufu la che She̩m, kpai Ham, kpai Jefe̩t. Ham la chʼata Kenan."
GEN,9,19,Ama me̩ta le̩ chʼamo̩ma e̩ne̩ke̩le̩ e-Noa; kwef ama me̩ta le̩ oñ amone̩ chʼe̩kpatuka bʼo̩gbo̩ ane̩-ile̩ ma chaka-i.
GEN,9,20,Taku Noa chane̩ eluche̩. I fʼuche̩ achiwebe̩te̩ma lo;
GEN,9,21,"oñ ifʼomi-wñ ñmo̩, i la fʼu mu, oñ ukpo-wñ mutu jʼane̩ ef unyabo-wñ."
GEN,9,22,"Taku Ham, ata Kenan, fʼago ofo ata-wñ li, oñ i mudu ka ñw amo̩maye-wñ meji o̩do̩da."
GEN,9,23,"Taku She̩m kpai Jefe̩t mʼukpo ubo̩lama ko, ma la mʼu ko nʼika-ma meji, oñ ma le ubi ubi amʼu ko bʼago ofo ata-ma ma; ma fʼeju kparʼugbo omu-ne̩, ma ño̩ li ago ofo ata-ma n."
GEN,9,24,"Oñ Noa mʼolu omi achiwebe̩te̩ma le̩ ji tak i ma e̩wñ kʼo̩ma-wñ kekele chʼo,"
GEN,9,25,"tak i kakini,"
GEN,9,26,"I ño̩ kakini,"
GEN,9,27,"O̩jo̩ ki je̩ ñwu Jefe̩t ki nana,"
GEN,9,28,Abu kʼuwobi omi le̩ le Noa ño̩ dʼo̩do̩ oli mebie.
GEN,9,29,O̩do̩ Noa du la chʼicham nyʼoli me̩ta; tak i leku.
GEN,10,1,"O̩lo̩pu amo̩ma Noa e-e̩ne̩ke̩le̩ o̩gba o̩gba de̩, She̩m, kpai Ham, kpai Jefe̩t; ma ño̩ fʼamo̩ma e̩ne̩ke̩le̩ bi ñwu ma abu kʼuwobi omi le̩ lale."
GEN,10,2,"Amo̩ma e̩ne̩ke̩le̩ Jefe̩t che: Gome̩r, kpai Mago̩g, kpai Madai, kpai Jafan, kpai Tubal, kpai Me̩she̩k, kpai Tiras."
GEN,10,3,"Oñ amo̩ma e̩ne̩ke̩le̩ Gome̩r che: Ashkenaz, kpai Rifat, kpai Togarma."
GEN,10,4,"Amo̩ma e̩ne̩ke̩le̩ Jafan la che: Elisha, kpai Tarshish, Kitim, kpai Dodanim."
GEN,10,5,"Kwef abo-i abo o̩lomi kpe̩ jo̩ ojane̩ ojane̩-ma, e̩ne̩ne̩ne̩ne̩ ne̩ alu kʼichi-wñ, alu kʼakwo̩ra unyi akwo̩ra unyi-ma de̩ ef abo uche̩ichi uche̩ichi-ma."
GEN,10,6,"Amo̩ma e̩ne̩ke̩le̩ Ham la che: Kush, kpai Mizraim,kpai Put, kpai Kenan."
GEN,10,7,"Amo̩ma e̩ne̩ke̩le̩ Kush la che; Seba, kpai Hafila, kpai Sabta, kpai Raama, kpai Sabte̩ka. Amo̩ma Raama la che: Shiba kpai Dedan."
GEN,10,8,Kush ño̩ bi Nimro̩d; owñ chʼuchane̩ agbiti ane̩-ile̩.
GEN,10,9,"I chʼagbiti o̩de̩ eju Jihofa; todule̩ ma kakini, Dabu Nimro̩d kʼi chʼagbiti o̩de̩ ede̩ eju Jihofa."
GEN,10,10,"Uchane̩ ojane̩-wñ la che Bebe̩l, kpai E̩re̩k, kpai Akad, kpai Kalne̩ ojane̩ Shainar."
GEN,10,11,"I kwʼojane̩ le̩ nyi Asiria, tak i fʼunyi Nine̩fa ko̩, kpai Re̩hobo̩t-ir, kpai Kala,"
GEN,10,12,kpai Re̩se̩n ki dʼagbagba Nine̩fa kpai Kala (e-le̩ chʼewo lile le̩).
GEN,10,13,"Mizraim la bi abo Lud, kpai abo Anam, kpai abo Lehab, kpai abo Naftuh,"
GEN,10,14,"kpai abo Patrus, kpai abo Kaslu (ugbo kʼabo Filistia kwo wa le̩), kpai abo Kafto̩r."
GEN,10,15,"Kenan la bi Saido̩n o̩mo̩gba-wñ, kpai He̩t,"
GEN,10,16,"kpai e̩ne̩ Je̩bius le̩, kpai e̩ne̩ Amo̩r, kpai e̩ne̩ Girgash,"
GEN,10,17,"kpai e̩ne̩ Hifai, kpai e̩ne̩ Arki, kpai e̩ne̩ Saini,"
GEN,10,18,"kpai e̩ne̩ Arfad, kpai e̩ne̩ Ze̩mar, kpai e̩ne̩ Hamat. Ubile̩ akwo̩ra unyi, akwo̩ra unyi abo Kenan le̩ kpʼo̩la-ma tuka rʼile̩."
GEN,10,19,"Alo̩me̩ abo Kenan le̩ la kwo Saido̩n, abu kʼe̩ nyʼo̩wo̩ Gerar, gbogbo wa Gaza; abu kʼe̩ nyʼo̩wo̩ So̩do̩m kpai Go̩mo̩ra kpai Adma, kpai Ze̩boim, gbogbo wa Easha."
GEN,10,20,"Abo-i chʼamo̩ma e̩ne̩ke̩le̩ Ham, akwo̩ra unyi, akwo̩ra unyi-ma, ichi ichi-ma, ojane̩ ojane̩-ma, ef abo uche̩ichi uche̩ichi-ma."
GEN,10,21,Taku ma ño̩ bi amo̩ma ñwu She̩m kʼi chʼata amo̩ma E̩be̩r chaka; She̩m le̩ chʼacho̩gba Jefe̩t.
GEN,10,22,"Amo̩ma e̩ne̩ke̩le̩ She̩m che: Elam, kpai Ashur, kpai Arpaksad, kpai Lud, kpai Aram."
GEN,10,23,"Amo̩ma e̩ne̩ke̩le̩ Aram la che: Uz, kpai Hul, kpai Ge̩te̩r, kpai Mash."
GEN,10,24,Oñ Arpaksad bi Shela; Shela la bi E̩be̩r.
GEN,10,25,Oñ ma bi amo̩ma e̩ne̩ke̩le̩ meji ñw E̩be̩r: odu oka ko̩ Pe̩le̩g; todu ef adiko-wñ ma fʼile̩ kpe̩ru; odu o̩maye-wñ la ko̩ Jo̩ktan.
GEN,10,26,"Jo̩ktan la bi Almodad, kpai Shele̩f, kpai Hazar-mafe̩t, kpai Je̩ra,"
GEN,10,27,"kpai Hado̩ram, kpai Uzal, kpai Dikla,"
GEN,10,28,"kpai Obal, kpai Abimae̩l, kpai Shiba,"
GEN,10,29,"kpai Ofir, kpai Hafila kpai Jo̩bab; abo-i chaka chʼamo̩ma e̩ne̩ke̩le̩ e-Jo̩ktan."
GEN,10,30,"Odo-ma la te̩ kwo Me̩sha, abu kʼe̩ nyʼo̩wo̩ Sefar, ane̩ uwo olodudu le̩."
GEN,10,31,"Abo-i chʼamo̩ma e̩ne̩ke̩le̩ e-She̩m, akwo̩ra unyi, akwo̩ra unyi-ma, ichi ichi-ma, ojane̩ ojane̩-ma, abo uche̩ichi uche̩ichi-ma."
GEN,10,32,"Abo-i chʼakwo̩ra unyi akwo̩ra unyi amo̩ma e̩ne̩ke̩le̩ Noa, o̩gba o̩gba-ma, ef abo uche̩ichi uche̩ichi-ma. Oñ kwef abo-i uche̩ichi uche̩ichi mukpe̩rʼojane̩ ile̩ abu kʼuwobi omi le̩ lale."
GEN,11,1,Oñ o̩gbo ile̩-i du chʼalu ichi okate uko̩la-ma la chʼoka.
GEN,11,2,"Tak i lewatu abu ku ma mʼunyabo chi kwʼo̩wo̩ olodudu awa, kʼama fʼegbili li ane̩ Shainar taku ma kwojo̩ o̩mo̩."
GEN,11,3,"Taku ma ka ñw o̩la-ma kakini, Me̩ lewa, kʼa nabo̩ otubeli, kʼa fʼu ro̩ nyo̩nyo̩. Taku ma ne̩ otubeli koji okuta, oñ ma ne̩ o̩bia bitume̩n chʼike̩te̩ ene."
GEN,11,4,"Taku ma kakini, Me̩ lewa, kʼa kʼunyi ñw o̩la-wa, kʼa nʼewo, kpai o̩do̩go̩ kʼoji-wñ ki kad efojale, a che kʼa fʼodu ne̩, tode̩gba ku ma fʼuwa kpatuka rʼo̩do̩da bʼeju o̩gbo̩ ane̩-ile̩ du ma."
GEN,11,5,"Taki Jihofa gwo̩ru wa kʼi li ewo kpai o̩do̩go̩, e-kʼamone̩ ne le̩."
GEN,11,6,"Taki Jihofa kakini, Go, ma chʼaboʼka, ichi-ma la chʼoka ge̩; e̩wñ ku ma la chane̩ eche de̩ ta; fai e̩wñ du ku ma ñwa ef e̩do̩-ma ku ma che i nʼugbo ku ma akpo̩na nyʼuma ge̩ n."
GEN,11,7,"Me̩ lewa, kʼa mugwo̩ru nyʼo̩mo kʼa fʼalu ichi-ma gwuji, todu kʼama ki we egbʼoji o̩la omune̩."
GEN,11,8,"Abe̩le̩ Jihofa fʼuma kpatuka kwʼo̩mo̩ rʼo̩do̩da bʼeju ane̩-ile̩ du ma, taku ma tʼewo le̩ no̩ ene."
GEN,11,9,"Todule̩ ma dʼodu-wñ ko̩ Bebe̩l, todabu ki Jihofa fʼichi abile̩ du gwuji o̩mo̩; tak akwo̩mo̩ Jihofa fʼuma kpatuka rʼo̩do̩da bʼeju ane̩-ile̩ du ma."
GEN,11,10,O̩lo̩pu She̩m o̩gba o̩gba le̩ de̩. O̩do̩ She̩m chʼogume̩lu tak i bi Arpaksad abu kʼuwobi omi le̩ takpa o̩do̩ meji;
GEN,11,11,"abu kʼi bi Arpaksad She̩m ño̩ deju o̩do̩ oli me̩gwa, oñ i bi amo̩ma e̩ne̩ke̩le̩ kpai onobule̩."
GEN,11,12,Arpaksad deju o̩do̩ ogue̩gwa nyoke me̩lu tak i bi Shela;
GEN,11,13,"abu kʼi fu Shela bi Arpaksad ño̩ dʼo̩do̩ ulo̩ko̩ nyoke me̩ta, i laño̩ bi amo̩ma e̩ne̩ke̩le̩ kpai onobule̩."
GEN,11,14,Oñ Shela dʼo̩do̩ ogue̩gwa tak i bi E̩be̩r;
GEN,11,15,"abu kʼi fʼE̩be̩r bi Shela ño̩ dʼo̩do̩ ulo̩ko̩ nyoke me̩ta, i laño̩ bi amo̩ma e̩ne̩ke̩le̩ kpai onobule̩."
GEN,11,16,"Oñ E̩be̩r dʼo̩do̩ ogue̩gwa nyoke me̩le̩, tak i bi Pe̩le̩g;"
GEN,11,17,"abu kʼi fu Pe̩le̩g bi E̩be̩r ño̩ dʼo̩do̩ ulo̩ko̩ nyʼogue̩gwa, i laño̩ bi amo̩ma e̩ne̩ke̩le̩ kpai onobule̩."
GEN,11,18,"Oñ Pe̩le̩g dʼo̩do̩ ogue̩gwa, tak i bi Reu;"
GEN,11,19,"abu kʼi fu Re̩u bi Pe̩le̩g ño̩ dʼo̩do̩ o̩gwo̩ko̩ nyoke me̩la, i laño̩ bi amo̩ma e̩ne̩ke̩le̩ kpai onobule̩."
GEN,11,20,"Oñ Reu dʼo̩do̩ ogue̩gwa nyoke meji, tak i bi Se̩rug;"
GEN,11,21,"abu kʼi fu Se̩rug bi Reu ño̩ dʼo̩do̩ o̩gwo̩ko̩ nyoke mebie, i laño̩ bi amo̩ma e̩ne̩ke̩le̩ kpai onobule̩."
GEN,11,22,"Oñ Se̩rug dʼo̩do̩ ogue̩gwa, tak i bi Neho̩r;"
GEN,11,23,"abu kʼi fu Neho̩r bi Se̩rug ño̩ dʼo̩do̩ o̩gwo̩ko̩, i laño̩ bi amo̩ma e̩ne̩ke̩le̩ kpai onobule̩."
GEN,11,24,"Oñ Neho̩r dʼo̩do̩ ogu nyoke me̩la, tak i bi Te̩ra;"
GEN,11,25,"abu kʼi fu Te̩ra bi Neho̩r ño̩ dʼo̩do̩ ogume̩lu nyoke me̩gwe̩la, i laño̩ bi amo̩ma e̩ne̩ke̩le̩ kpai onobule̩."
GEN,11,26,"Te̩ra dʼo̩do̩ o̩gbo̩ me̩ta nyoke me̩gwa, i la fʼEbram, kpai Neho̩r kpai Haran bi."
GEN,11,27,"O̩lo̩pu Te̩ra o̩gba o̩gba la de̩. Te̩ra bi Ebram, kpai Neho̩r, kpai Haran; Haran la bi Lo̩t."
GEN,11,28,"Oñ Haran leku dʼo̩gba ata-wñ Te̩ra ane̩ ugbo ku ma jʼubi-wñ, ane̩ Ur e-abo Kaldia le̩."
GEN,11,29,"Ebram kpai Neho̩r la nʼo̩ya ñw o̩la-ma; odu o̩ya Ebram ko̩ Se̩rai, odu o̩ya Nehor la ko Milka, o̩ma Haran kʼi chʼata Milka kpai ata Iska."
GEN,11,30,Se̩rai la chʼagaji; i nʼo̩ma n.
GEN,11,31,"Taku Te̩ra mʼo̩ma-wñ Ebram du kpai Lo̩t o̩ma Haran, aaju-wñ le̩, kpai Se̩rai o̩ya o̩ma-wñ Ebram, oñ ma kpe̩re̩ kwo Ur e-abo Kaldia dufu ku ma nyʼojane̩ Kenan; taku ma lewa Haran, oñ ma kwojo̩ o̩mo̩."
GEN,11,32,Oñ o̩do̩ Te̩ra chʼo̩do̩ o̩gwo̩ko̩ nyoke me̩lu; taku Te̩ra leku Haran o̩mo̩.
GEN,12,1,"Jihofa la ka ñwu Ebram me̩, kakini, Kwʼojane̩-we̩ dufu kpai kwugbo amefu-we̩ kpai kwugbo unyi ata-we̩ kʼe̩ lo tʼane̩ kʼu nadu ñʼuwe̩."
GEN,12,2,"Tak u nadʼuwe̩ che abo uche̩ichi elile, oñ nade̩nyo̩ ñw e̩, nache odu-we̩ ki nana, uwe̩ ki la mud e̩nyo̩ ñw amone̩."
GEN,12,3,"U ñʼade̩nyo̩ ñw abo ku ma kadua ñw e̩, oñ e̩ne̩ kʼi anama ñw e̩ na nama ñw u; oñ efu-we̩ ma ade̩nyo̩ ñw akwo̩ra unyi akwo̩ra unyi ane̩-ile̩-i du."
GEN,12,4,"Oñ Ebram le, alu ku Jihofa ko̩la ñw u; Lo̩t ño̩ lebʼo̩. O̩do̩ Ebram la chʼo̩gbo̩ me̩ta nyoke me̩gwe̩lu e̩gba kʼi kwo Haran."
GEN,12,5,"Taku Ebram mu Se̩rai o̩ya-wñ du, kpai Lo̩t o̩ma o̩maye-wñ le̩, kpai ane̩ ku ma fiye̩ jo̩ chaka, kpai amonugo one̩ ku ma ne̩ efu Haran; oñ ma le dufu ku ma nyʼane̩ Ke̩nan. Oñ ma lewa ane̩ Kenan,"
GEN,12,6,"taku Ebram lale gu efu ane̩ le̩ du tʼugbo ku ma do̩ ko̩ She̩ke̩m, ugbo oli te̩re̩bint e-More̩. Oñ e̩gbale̩ abo Ke̩nan jʼojane̩ le̩."
GEN,12,7,"Taku Jihofa kwotejugede ñw Ebram, oñ i kakini, Ugbe̩-we̩ oñ omi adʼane̩ kide̩ ñw u. Tak o̩mo̩ i fʼubo̩ iche̩bo̩ ne ñwu Jihofa, kʼi kwotejugede ñw u le̩."
GEN,12,8,"I ño̩ kwʼo̩mo̩ nyʼugbo uwo ki dʼo̩wo̩ olodudu Be̩te̩l, oñ i fʼunyabo-wñ fa, Be̩te̩l de̩ olane̩-wñ, Ai la de̩ olodudu; o̩mo̩ i ño̩ fʼubo̩ iche̩bo̩ ne ñwu Jihofa ge̩ tak i do̩ odu Jihofa."
GEN,12,9,"Tak Ebram ño̩ kʼe̩re̩ nyʼule̩, tʼo̩wo̩ o̩pata o̩gane̩ alo waa."
GEN,12,10,"Ukpo̩ta la dʼojane̩ le̩ akpa. Oñ Ebram gwo̩ru nyʼIjipti kʼi ge̩ne̩ o̩mo̩, todu ukpo̩ta akpa tabale ojane̩ le̩."
GEN,12,11,"Oñ i lewatu e̩gba kʼi me̩ru egudu tʼIjipti, i ka ñwu Se̩rai o̩ya-wñ kakini, E̩ go mi ta, omi chema kʼuwe̩ chʼonobule̩ kʼi chefe̩ru one̩ eju ego;"
GEN,12,12,"abo Ijipti fʼuwe̩ li fai ma aka kʼo̩ya-wñ de̩; taku ma adʼumi kpa, ku ma la aje̩ ñw e̩ deju."
GEN,12,13,"Narodubʼe̩ kʼuwe̩ ki ka kʼe̩ chʼo̩maye-mi, todu ki nyo̩ ñw omi lʼo̩la-we̩, todu kʼonugo-mi ki deju lʼugbo we̩."
GEN,12,14,Oñ i lewatu e̩gba kʼEbram lewa Ijipti abo Ijipti go onobule̩ le̩ kʼi chefe̩rʼeju nana.
GEN,12,15,"Tak amagboji Fero fʼowñ li, oñ ma ñwulo̩-wñ ñwu Fero. Taku ma mʼonobule̩ le̩ du le tef unyi Fero."
GEN,12,16,Tak i che e̩nyo̩ ñw Ebram todu owñ; oñ Ebram ne̩ ame̩wño̩re̩ egini kpai amokuno̩ kpai amo̩ke̩ke̩te̩ o̩ko̩ kpai amadu e̩ne̩ke̩le̩ kpai amadu onobule̩ kpai amo̩ke̩ke̩te̩ ole kpai aminyakulumi.
GEN,12,17,"Taku Jihofa je̩ ñw atulubo̩ elile ki lewa bu Fero kpai abunyi-wñ ma todu Se̩rai, o̩ya Ebram."
GEN,12,18,"Taku Fero fʼEbram do̩, oñ i kakini, E̩wñ chʼe-kʼuwe̩ che mi-i? E̩wñ chi kʼe̩ ma ka ñwu mi kʼowñ chʼo̩ya-we̩ n?"
GEN,12,19,"E̩wñ chi kʼuwe̩ kakini, Owñ chʼo̩maye-mi, kʼomi la mʼu du chʼo̩ya-mi? Todule̩ e̩ la go, o̩ya-we̩ de̩, mʼowñ du, kʼe̩ lo we̩."
GEN,12,20,"Taku Fero ñwa ñw abo-wñ ugbo o̩la-wñ; taku ma fʼahite̩-wñ che, kpai o̩ya-wñ kpai e̩wñ du kʼi ne̩."
GEN,13,1,"Abe̩le̩ Ebram mute̩gu kwʼIjipti alo, owñ kpai o̩ya-wñ, kpai e̩wñ du kʼi ne̩, Lo̩t la dʼugbo-wñ, ma le tʼo̩wo̩ o̩pata o̩gane̩."
GEN,13,2,Ame̩wñ ukpa kpai ajifa kpai o̩jamalia Ebram la gbe̩gbe̩.
GEN,13,3,"Oñ i lʼule̩-wñ kwo o̩pata o̩gane̩ le̩ gbogbo wa Be̩te̩l, tʼugbo kʼunyabo-wñ de̩ ejodudu le̩, agbagba Be̩te̩l kpai Ai,"
GEN,13,4,ugbo ubo̩ iche̩bo̩ kʼi ne o̩mo̩ e̩gba ejodudu le̩; o̩mo̩ Ebram la do̩ odu Jihofa.
GEN,13,5,"Oñ Lo̩t ge̩, e-ki lebo̩ Ebram le̩, owñ ño̩ ne̩ ame̩wño̩re̩ egini kpai amokuno̩ kpai unyabo wewe,"
GEN,13,6,"ane̩ le̩ la bʼuma jo̩ ku ma bʼo̩la-ma gugu n; todu e̩wñ ku ma ne̩ chenana todu abe̩le̩ ma ma neke bʼo̩la-ma gugu n,"
GEN,13,7,oñ uja chi ñw abo ku ma dejute̩ ame̩wñ ukpa Ebram kpai abo ku ma dejute̩ ame̩wñ ukpa e-Lo̩t. E̩gbale̩ abo Kenan kpai abo Pe̩re̩z gugu ane̩ le̩.
GEN,13,8,"Tak Ebram ka ñwu Lo̩t kakini, Agba, uja ki dʼagbagba omi kpai uwe̩ n, kpai agbagba abo ku ma dejute̩ ame̩wño̩re̩-mi kpai abo ku ma dejute̩ ame̩wño̩re̩-we̩ n; todu awa chʼo̩maye."
GEN,13,9,"I chʼo̩de̩de̩ ane̩ te̩ chaka eju-we̩-i n? Nagbo̩ko̩bʼe̩ kʼe̩ mudaru bʼumi te̩. Iche̩wñ kʼuwe̩ mʼo̩wo̩ awohi du, mak u nale tʼo̩wo̩ awo̩to̩; i la che̩wñ kʼe̩ mʼo̩wo̩ awo̩to̩ du, e̩gbale̩ nalo tʼo̩wo̩ awohi."
GEN,13,10,"Taku Lo̩t chi eju-wñ nyʼate̩, oñ i go egbili Jo̩rdan chaka kʼi chene̩ omiofo nyo̩nyo̩ ugbo du, i dab uche̩ Jihofa, i dab ane̩ Ijipti abu kʼone̩ alo tʼo̩wo̩ Zoar le̩; owñ chʼo̩gba taku Jihofa kpa So̩do̩m kpai Go̩mo̩ra bie̩."
GEN,13,11,"Abe̩le̩ Lo̩t mʼegbili Jo̩rdan chaka du chʼe-wñ, taku Lo̩t lule̩ tʼo̩wo̩ olodudu; abe̩le̩ ma mudaru bʼo̩la-ma te̩."
GEN,13,12,"Ebram la gugu ane̩ Kenan, oñ Lo̩t gugu ewo ewo egbili le̩ i la fʼunyabo-wñ fa afa ño̩ fa gbogbo wa So̩do̩m."
GEN,13,13,"Oñ abo So̩do̩m le̩ chaʼabe̩bie̩ne̩, ma chʼamadu Jihofa re ololo."
GEN,13,14,"Oñ abu ku Lo̩t mudaru bʼo̩ te̩, Jihofa ka ñw Ebram kakini, Fai uwe̩ ki namʼeju-we̩ chi nyʼate̩ ugbo kʼe̩ de̩ le̩ kʼe̩ go, o̩wo̩ o̩pata meji eji kpai o̩wo̩ olodudu kpai olane̩;"
GEN,13,15,"todu ane̩ du kʼe̩ li le̩ uwe̩ nadu ñw u, kpai ugbe̩-we̩ ogbegbele̩."
GEN,13,16,"Omi ache kʼugbe̩-we̩ adabu ebutu ane̩-ile̩-i; todabe̩le̩ iche̩wñ kʼone̩ neke gbaluka ebutu ane̩-ile̩, maku ma neke gbaluka ugbe̩-we̩ ge̩."
GEN,13,17,"Kwane̩, kʼe̩ lule̩ gu ane̩ le̩ du o̩wo̩ ujiji-wñ kpai o̩wo̩ unabe̩-wñ, todu uwe̩ nadu ñw u."
GEN,13,18,"Tak Ebram mʼunyabo-wñ chi, oñ i lewa gugu me̩ru oli te̩re̩bint e-Mamre, kʼi jo̩ He̩bro̩n le̩; tak o̩mo̩ i fʼubo̩ iche̩bo̩ ne ñwu Jihofa."
GEN,14,1,"Oñ i lewatu adiko Amrafe̩l onu Shainar, Ario̩k onu E̩laser, Chedo̩rlaome̩r onu Elam, kpai Taidal onu Goim,"
GEN,14,2,"kʼamonu le̩ kʼogu bo̩ Be̩ra onu So̩do̩m, kpai Birsha onu Go̩mo̩ra, Shainab onu Adma, kpai Sheme̩be̩r onu Ze̩boim, kpai onu Bila (owñ le̩ che, Zoar)."
GEN,14,3,Abo-i chaka kʼo̩la-ma dama ef O̩go̩ Sidim (owñ chʼOhimini Omu).
GEN,14,4,"O̩do̩ me̩gweji ma te̩tarire̩ ñwu Che̩do̩rlaome̩r, tak o̩do̩ e̩ke̩gwe̩ta ma ko̩."
GEN,14,5,"Tak o̩do̩ e̩ke̩gwe̩le̩-wñ Chedo̩rlaome̩r lewa kpai amonu ku ma jʼugbo-wñ le̩ oñ ma fʼabo Re̩feim Ashte̩ro̩t-kamaim kpai abo Zuzim Ham, kpai abo Emin Shafe-Karia-taim,"
GEN,14,6,kpai abo Ho̩r du oj uwo-ma ku ma do̩ ko̩ Se̩ir gbogbo wa E̩l-paran ki me̩rʼaje̩tachi le̩;
GEN,14,7,"taku ma mudabi oñ ma lewa E̩runishpat (owñ che, Kede̩sh), taku ma fʼane̩ abo Amale̩k kpo̩fo̩, kpai e-abo Amo̩r ku ma dodo Hazazo̩n-temar."
GEN,14,8,"Tak onu So̩do̩m, kpai onu Go̩mo̩ra, kpai onu Adma, kpai onu Ze̩boim, kpai onu Bila (owñ che, Zoar) le̩ dufu, oñ ma mʼo̩la-ma kodo jo̩ ku ma jogu kpai ama ef O̩go̩ Sidim"
GEN,14,9,"ma kobo̩ Chedo̩rlaome̩r onu Elam, kpai Taidal onu Goim, kpai Amiafe̩l nu Shainar, kpai Ario̩k onu E̩lase̩r, onu me̩le̩ kobo̩ onu me̩lu le̩."
GEN,14,10,"O̩go̩ sidim le̩ la che̩ko̩ ñw o̩fe̩ o̩bia bitume̩n; tak amonu So̩do̩m kpai Go̩mo̩ra ra, oñ ma leane̩ o̩mo̩, tak abo ki bo̩ ra tʼoj uwo le̩."
GEN,14,11,"Abe̩le̩ ma mʼane̩ So̩do̩m chaka ko kpai e-Go̩mo̩ra, kpai uje̩wñ-ma chaka, oñ ma le ma;"
GEN,14,12,"ma la mu Lo̩t, o̩mʼo̩maye Ebram kʼi gugu So̩do̩m le̩ kpai ane̩-wñ ko, taku ma le."
GEN,14,13,"Tak e̩ne̩ʼka kʼi fʼuma o̩wo̩ lewa ka ñw Ebram, e̩ne̩ Hibru, kʼi la gugu ugbo te̩re̩bint e-Mamre e̩ne̩ Amo̩r, kʼi chʼo̩maye E̩shko̩l le̩, kpai o̩maye Ane̩r; abo le̩ chʼame̩ne̩-uma Ebram."
GEN,14,14,"Tak e̩gba kʼEbram gbo̩ kʼogu fʼo̩maye-wñ je̩, i mʼabo-wñ ku ma ko̩che̩ ogu kodufu, owñ chʼabo ku ma bi ma ef unyi-wñ, one̩ oli me̩fa nyoke me̩gwe̩jo̩ ma che, oñ i ra no ma gbogbo wa Dan."
GEN,14,15,"Tak i fʼabo-wñ kpe̩ru wa bʼuma ma odu, owñ kpai amadu-wñ, oñ i gwo ma i ño̩ ra no ma gbogbo wa Hoba, kʼi dʼo̩wo̩ awohi Damaskus."
GEN,14,16,"Oñ i mʼane̩ chaka gba dabi wa i laño̩ mʼo̩maye-wñ Lo̩t du dabi wa kpai ane̩-wñ ge̩, kpai abobule̩ kpai amone̩ le̩ du."
GEN,14,17,"Abu kʼi doji awa kwugbo ku ma kpa Chedo̩rlaome̩r kpai amonu ku ma jʼugbo-wñ, onu So̩do̩m ledufu kʼi ledʼowñ ugbo O̩go̩ Shafe̩ (owñ chʼO̩go̩ Onu)."
GEN,14,18,Taku Me̩lke̩side̩k onu Se̩le̩m kʼakala kpai omi achiwebe̩te̩ma dufu wa; owñ la chʼatama O̩jo̩ Chamachala.
GEN,14,19,"Tak i kadua ñw u, kakini,"
GEN,14,20,"O̩jo̩ Chamachala kʼi nʼele,"
GEN,14,21,"Tak onu So̩do̩m ka ñw Ebram kakini, Mʼamonugo amone̩ le̩ ko ñwu mi kʼuwe̩ ki gwo̩nyu ane̩ le̩."
GEN,14,22,"Tak Ebram ka ñw onu So̩do̩m kakini, Omi mʼo̩wo̩-mi du dago ñwu Jihofa O̩jo̩ Chamachala, e-kʼi ne̩ efojale kpai ane̩-ile̩,"
GEN,14,23,"ka kʼomi agba owuʼka abe̩k iku e̩daʼka abe̩k e̩wñ okate ki chʼe-we̩ n, tode̩gba kʼuwe̩ akakini, Omi chʼe̩wñ kʼEbram chʼanana."
GEN,14,24,"Chai e-kʼabo okolobia je̩ kate, kpai ukpe̩ aboke̩le̩ ku ma lebʼumi; Ane̩r kpai E̩shko̩l, kpai Mamre le̩ ki gba ukpe̩ e-ma."
GEN,15,1,"Ubi e̩wñ-i ge̩ o̩la Jihofa wʼugbo Ebram ef ane̩ ego, kakini, E̩ ki railo n, Ebram, omi chʼugbe̩yo̩-we̩; kpai uro̩me̩-we̩ ki nana ololo."
GEN,15,2,"Tak Ebram kakini, Ondu Jihofa, e̩wñ e̩ du ñwu mi, abu kʼu nache kʼu tʼile̩ no̩ kʼu ma nʼo̩ma n, e̩ne̩ ki ane̩ unyi-mi la che E̩lieza e-Damaskus le̩?"
GEN,15,3,"Oñ Ebram kakini, Go, uwe̩ du ugbe̩ do̩ ñwu mi n; e̩ go, e̩ne̩ ku ma bi ef unyi-mi ofofo mud e̩ne̩ kʼi aje̩ e̩wñ ogu-mi."
GEN,15,4,"Tak o̩la Jihofa wʼugbo owñ kakini, E̩ne̩ kʼe̩ ka-i chʼe̩ne̩ kʼi aje̩ e̩wñ ogu-we̩ n; chai e̩ne̩ kʼi akwef ifi-we̩ onugo aje̩ e̩wñ ogu-we̩."
GEN,15,5,"Tak i mʼowñ du dufu wʼo̩do̩da oñ i kakini, Chi eju-we̩ nyʼojale kʼe̩ go, kʼe̩ kaluka awo ki jo̩ le̩, iche̩wñ kʼuwe̩ aneke kaluka-wñ. Tak i ka ñw u kakini, Abe̩le̩ ugbe̩-we̩ ade̩."
GEN,15,6,Tak i dʼo̩la Jihofa rʼochochi; oñ i fʼe-le̩ lorʼo̩kpakpa ñw u.
GEN,15,7,"Tak i ka ñw u kakini, Omi che Jihofa kʼi dʼuwe̩ kwo Ur e-abo Kaldia wa, kʼu dʼane̩ kide̩ ñw e̩ kʼe̩ ne̩."
GEN,15,8,"Tak i kakini, Ondu Jihofa, lugbo e̩wñ oñ nama ka kʼu nane̩-i?"
GEN,15,9,"Tak i ka ñw u kakini, Mʼagbadufu ole okuno̩, kpai ole ewo, kpai okolo kʼo̩do̩-ma chʼe̩ta e̩ta, kpai ikede, kpai o̩ma o̩ke̩te̩be̩ kowa ñwu mi."
GEN,15,10,"Tak i mʼe̩wñ-i kowa ñw u chaka, oñ i fʼuma kpana nyigba, tak i mʼe̩kpana ojiʼka du tʼo̩wo̩ʼka oñ i mʼe̩kpana ekeji du tʼo̩wo̩ ekeji, chai ame̩we̩ kate oñ i ma kpana n."
GEN,15,11,"Tak ame̩we̩ ku ma kpʼe̩la je̩ gwo̩ru bʼoku le̩ ma, oñ Ebram fʼuma ne."
GEN,15,12,"Tak e̩gba kʼolu che kʼi tunyane̩, olu elile lewa bʼEbram ma; me̩ go, e̩wñ okpo e̩chubi lile bʼowñ ma."
GEN,15,13,"Tak i ka ñw Ebram kakini, Uwe̩ ki ma ogbolo ka kʼugbe̩-we̩ achʼilowa ojane̩ ki ma che e-ma n, amugbe̩-we̩ le̩ achʼadu-ma, abo le̩ la afʼuma dema o̩do̩ ulo̩ko̩;"
GEN,15,14,"omi muda akajo̩ abo uche̩ichi ku ma chʼadu ñwu ma le̩, ubile̩ taku ma anʼane̩ nana kwʼo̩mo̩ wa."
GEN,15,15,Ama uwe̩ anyʼugbo amata-we̩ ef ure̩do̩; e̩gba kʼe̩ chʼogijo nyo̩nyo̩ taku ma adʼuwe̩ ji.
GEN,15,16,Oñ ef o̩gba e̩ke̩le̩ ma adabi wa emi ge̩; todu e̩wñ ugbite̩re̩ abo Amo̩r jo̩ kpa ta n.
GEN,15,17,"Tak i lewatʼe̩gba kʼolu tunyane̩ kʼane̩ la chubi, me̩ go, aido ki akpʼodudu kpai e̩mu ki ajo mala mala lale gu alumeji e̩la ki chʼe̩ko̩da jo̩ le̩ du."
GEN,15,18,"O̩jo̩ le̩ Jihofa fʼalo-wñ kpe̩ kpai Ebram, i kakini, Ugbe̩-we̩ oñ omi adu ane̩ kide̩ ñw u, akwo ohimini Ijipti le̩ gbogbo wa ohimini lile, owñ chʼohimini Yufretis,"
GEN,15,19,"ane̩ abo Ken, kpai abo Keniz, kpai abo Kadmo̩n,"
GEN,15,20,"kpai abo Ele̩t, kpai abo Pe̩re̩z, kpai abo Re̩feim,"
GEN,15,21,"kpai abo Amo̩r, kpai abo Kenan, kpai abo Girgash, kpai abo Je̩bius le̩."
GEN,16,1,"Se̩rai, o̩ya Ebram, la bi o̩ma ñw u n. Oñ i ne̩ imo̩to̩ onobule̩ kʼi ache e̩wñ ñw u, e̩ne̩ Ijipti i che, odu-wñ ko̩ Hega;"
GEN,16,2,"oñ Se̩rai ka ñw Ebram kakini, Go ta, Jihofa fʼo̩na o̩ma ebi re nyu mi; narodubʼe̩ kʼe̩ nyʼejefu ugbo imo̩to̩-mi onobule̩ le̩; ikani nafʼunyi ne̩ lugbo-wñ. Tak Ebram netirʼomu Se̩rai."
GEN,16,3,"Abu kʼEbram fʼo̩do̩ me̩gwa da ojane̩ Kenan, taku Se̩rai, o̩ya Ebram mu Hega, e̩ne̩ Ijipti, imo̩to̩-wñ onobule̩ le̩ du, oñ i m u du ñw Ebram o̩ko̩-wñ, kʼi chʼo̩ya-wñ."
GEN,16,4,"Tak i nyʼejefu ugbo Hega, oñ i fʼefunyo̩; tak e̩gba kʼi li ka kʼi fʼefunyo̩, odu-wñ ño̩ wʼo̩ eju ge̩ n."
GEN,16,5,"Taku Se̩rai ka ñw Ebram kakini, O̩lachi-mi ki dʼoji-we̩! Omi mʼimo̩to-mi onobule̩ da mʼuwe̩ e̩do̩, tak e̩gba kʼi li kʼi fʼefunyo̩, u mud e̩nibe̩te̩ eju-wñ. Jihofa ki kajo̩ omi kpai uwe̩!"
GEN,16,6,"Ama Ebram ka ñwu Se̩rai kakini, Go, imo̩-to̩-we̩ dʼef o̩wo̩-we̩ le̩; e̩ chʼo e̩wñ ki rʼuwe̩ eju. Taku Se̩rai kwo chʼo o̩lachi, oñ i ra bʼo̩ eju te̩."
GEN,16,7,"Tak onuche̩ Jihofa fʼowñ li ugbo e̩bi omi ef aje̩tachi, owñ chʼe̩bi omi ki dʼo̩na Shur le̩."
GEN,16,8,"Tak i kakini, Hega, imo̩to̩ Se̩rai, ugbo e̩ kwo wa ugbo e̩ ño̩ nyi? Oñ i kakini, Nara bʼeju odu-mi Se̩rai, te̩."
GEN,16,9,"Tak onuche̩ Jihofa le̩ ka ñw u kakini, Mudabi tʼugbo odu-we̩, kʼe̩ fʼo̩la-we̩ kamuhite̩ ñw u."
GEN,16,10,"Onuche̩ Jihofa le̩ ño̩ ka ñw u kakini, Nache kʼugbe̩-we̩ ki wewe nyo̩gba nana gbogbo taku ma ño̩ akaluka ma todu uwewe-ma ge̩ n."
GEN,16,11,"Tak onuche̩ Jihofa le̩ ka ñw u kakini, Go, uwe̩ defu me̩, uwe̩ abi o̩ma e̩ne̩ke̩le̩; uwe̩ adʼodu-wñ ko̩ Ishmae̩l,todabu ku Jihofa li o̩bata-we̩ kʼe̩ che."
GEN,16,12,"Owñ la adʼef amone̩ dab o̩ke̩ke̩te̩ efoko; o̩wo̩-wñ achʼagwunyu e̩ne̩ du, o̩wo̩ e̩ne̩ du achʼagwunyu owñ; owñ la agugu akpejuru amo̩maye-wñ chaka."
GEN,16,13,"Tak i dʼodu Jihofa e-kʼi ko̩la ñw u ko̩, Uwe̩ chʼO̩jo̩ kʼi agane̩, todu i kakini, U ño̩ dʼemi agʼo abu kʼi fʼumi go?"
GEN,16,14,"Todule̩ ma do̩ obuga le̩ ko Bir-lehairo̩i;go, i dʼagbagba Kede̩sh kpai Be̩re̩d."
GEN,16,15,Oñ Hega fʼo̩ma e̩ne̩ke̩le̩ bi ñw Ebram; Ebram la dʼodu o̩ma e̩ne̩ke̩le̩ ku Hega bi ñw u le̩ ko̩ Ishmae̩l.
GEN,16,16,O̩do̩ Ebram la chʼo̩gbo̩ me̩le̩ nyoke me̩fa e̩gba ku Hega bi Ishmae̩l ñw Ebram.
GEN,17,1,"E̩gba kʼo̩do̩ Ebram jo̩ o̩gbo me̩le̩ nyoke me̩gwe̩la Jihofa kwotejugede ñw Ebram, i la ka ñw u kakini, Omi chʼO̩jo̩ Odobogagu; e̩ ki lule̩ eju-mi, o̩la-we̩ ki mufu."
GEN,17,2,"Tak omi akpʼalo-mi agbagba omi kpai uwe̩, naño̩ che kʼuwe̩ ki wewe nyo̩gba ololo."
GEN,17,3,"Ebram la fʼeju bʼane̩ ma; oñ O̩jo̩ ko̩la ñw u kakini,"
GEN,17,4,"I chʼomi, go, alo-mi kʼu kpe̩ i chʼomi kpai uwe̩, uwe̩ la achʼata abo uche̩ichi ojoji ojoji wewe."
GEN,17,5,"Ma ñʼadʼodu-we̩ ko̩ Ebram ge̩ n, ama odu-we̩ ako̩ Ebraham;todu ata amone̩ uche̩ichi ojoji wewe omi dʼuwe̩ che."
GEN,17,6,"U ñʼaje̩ ñw e̩ nʼugbe̩ ololo, nache kʼuwe̩ mud uche̩ichi amone̩ ojoji ojoji, amonu la akwʼef uwe̩ dufu ge̩."
GEN,17,7,"Nadu alo-mi dago agbagba omi kpai uwe̩ kpai ugbe̩-we̩ ubi-we̩ ge̩ gbogbo tʼo̩gba o̩gba-ma du kʼi chʼalo e-ogbegbele̩, kʼu nachʼO̩jo̩ ñw e̩ kpai ugbe̩-we̩ ubi-we̩ ge̩."
GEN,17,8,"Nadʼane̩ ugbo kʼe̩ ge̩ne̩ le̩, owñ chʼane̩ Kenan du, ñw e̩, kpai ugbe̩-we̩ ubi-we̩ kʼi mud e̩wñ-me̩ ogbegbele̩; u ñʼachʼO̩jo̩-ma."
GEN,17,9,"Tak O̩jo̩ ka ñw Ebraham kakini, I la chʼuwe̩, uwe̩ ade alo-mi, uwe̩ kpai ugbe̩-we̩ ubi-we̩ tʼo̩gba o̩gba-ma."
GEN,17,10,"Alo-mi ku me̩ la ade la de̩, i tʼagbagba mi kpai uwe̩ kpai ugbe̩-we̩ ubi-we̩ ge̩: kakini, E̩ne̩ke̩le̩ du efu-me̩ adʼe̩pi."
GEN,17,11,"Me̩ la ada o̩re̩la e-año̩ ki bʼo̩gba-me̩ ma le̩, oñ e-le̩ achʼujiwe alo ki tʼagbagba omi kpai ame̩."
GEN,17,12,"Me̩ la adʼe̩pi o̩ma e̩ne̩ke̩le̩ du o̩gba o̩gba me̩ o̩jo̩ e̩ke̩jo̩ ku ma bi, tʼe̩ne̩ ku me̩ bi unyi, tʼe̩ne̩ ku me̩ dʼo̩ko̩ la ugbo ononojo du ki ma chʼugbe̩ e-we̩ n."
GEN,17,13,"E̩ne̩ ku ma bi ef unyi-we̩ kpai e̩ne̩ kʼuwe̩ nʼo̩ko̩-we̩ la, ma adʼe̩pi-ma chuu. Abe̩le̩ alo-mi adʼef o̩re̩la-me̩ ki chʼalo ogbegbele̩."
GEN,17,14,"Oñ e̩ne̩ke̩le̩ du ki ma dʼe̩pi n kʼi ma la da o̩re̩la e-año̩ ki bʼo̩gba-wñ ma le̩ n, ma amʼonugo e̩ne̩ le̩ daru bʼabo-wñ te̩; i fʼalo-mi bie̩ me̩."
GEN,17,15,"Tak O̩jo̩ ka ñw Ebraham kakini, I chʼe-Se̩rai, o̩ya-we̩, uwe̩ ki dʼodu-wñ ko̩ Se̩rai ge̩ n, chai Sara chʼodu-wñ."
GEN,17,16,"Oñ nade̩nyo̩ ñw u, omi la adʼo̩ma e̩ne̩ke̩le̩ ñw e̩ lugbo owñ ge̩; ochochi nade̩nyo̩ ñw u, i la amud iye uche̩ichi amone̩ ojoji ojoji; amonu e-amone̩ ojoji ojoji akwʼefu-wñ dufu."
GEN,17,17,"Tak Ebraham fʼeju-wñ bʼane̩ ma, anyanyi, oñ i ka ef e̩do̩-wñ kakini, Ma ñʼabi o̩ma ñw e̩ne̩ kʼo̩do̩-wñ chʼogu me̩lu ge̩? Sara, kʼo̩do̩-wñ la chʼo̩gbo̩ me̩le̩ nyoke me̩gwa, ñʼabi o̩ma ge̩?"
GEN,17,18,"Tak Ebraham ka ñw O̩jo̩ kakini, Ayaa, Ishmae̩l ki deju o̩gba-we̩ ke n!"
GEN,17,19,"Tak O̩jo̩ kakini, O̩da, chai Sara o̩ya-we̩ abi o̩ma e̩ne̩ke̩le̩ ñw e̩, uwe̩ la adʼodu-wñ ko̩ Aise̩k.Oñ nadʼalo-mi kʼu kpe̩ le̩ dago kpai owñ kʼi chʼalo ogbegbele̩ tod ugbe̩-wñ ubi-wñ ge̩."
GEN,17,20,"I chʼe-Ishmae̩l, u gbo̩ ab e̩ ka me̩; go, omi ade̩nyo̩ ñw u oñ naje̩ ñw u bi o̩ma, u ñʼaje̩ ñw u wewe nyo̩gba ololo; i abi amidachi me̩gweji, oñ naje̩ ñw u chʼuche̩ichi amone̩ ki wewe."
GEN,17,21,"U muda adʼalo-mi dago kpai Aise̩k, e-ki Sara abi ñw e̩ iko-i o̩do̩ omune̩."
GEN,17,22,"Tak i tʼo̩la no̩ eka kpai owñ, oñ O̩jo̩ kwugbo Ebraham le tʼojale."
GEN,17,23,"Tak Ebraham mʼIshmae̩l o̩ma-wñ le̩ du kpai e̩ne̩ du ku ma bi unyi-wñ kpai e̩ne̩ du ku ma dʼo̩ko̩-wñ la, owñ chʼe̩ne̩ke̩le̩ du kʼi dʼef abo unyi Ebraham, oñ i fʼe̩pi-ma da ef o̩re̩la e-año̩ ki bʼo̩gba-ma ma o̩jo̩ le̩ gbage̩de̩, alu kʼO̩jo̩ ka ñw u."
GEN,17,24,O̩do̩ Ebraham la chʼo̩do̩ o̩gbo̩ me̩le̩ nyoke me̩gwe̩la e̩gba ku ma fʼe̩pi-wñ da ef o̩re̩la ki bʼo̩gba-wñ ma;
GEN,17,25,"oñ o̩do̩ Ishmae̩l, o̩ma-wñ, la chʼe̩gwe̩ta e̩gba ku ma fʼe̩pi-wñ da ef o̩re̩la ki bʼo̩gba-wñ ma."
GEN,17,26,"O̩jo̩ʼkate ma fʼe̩pi Ebraham kpai Ishmae̩l, o̩ma-wñ, da;"
GEN,17,27,"kpai aboke̩le̩ unyi-wñ du, tʼabo ku ma bi unyi-wñ tʼabo ku ma dʼo̩ko̩ la kwʼo̩wo̩ ononojo, ma fʼabo le̩ e̩pi da kpai owñ."
GEN,18,1,Taku Jihofa kwotejugede ñw u ugbo oli te̩re̩bint e-Mamre abu kʼi gugu alugbo̩na unyabo-wñ e̩gba kʼolu ada o̩ro̩ka.
GEN,18,2,"Oñ i chi eju-wñ nyʼate̩ ago, me̩ go, aboke̩le̩ me̩ta dago jʼo̩gba-wñ. Tak e̩gba kʼi fʼuma li i fule kwʼalugbo̩na unyabo le̩ ledo ma, oñ i te̩kpe̩ wʼane̩ ñwu ma,"
GEN,18,3,"i kakini, Odu-mi, iche̩wñ kʼe̩ lʼumi eju, nagbo̩ko̩bʼuwe̩, e̩ ki lale gu adu-we̩-i du n."
GEN,18,4,"E̩ je̩ ñwu ma che omiofo wa pe̩, ku me̩ gwe̩ e̩re̩-me̩, ku me̩ ñmi ofʼoli-i."
GEN,18,5,"Oñ nadʼuje̩wñ wa pe̩, kʼo̩la-me̩ ki ruko, ubi le̩ tak ame̩ ale gudu—todabu ku me̩ wʼugbo adu-me̩-i. Oñ ma kakini, Mak e̩ che alu kʼe̩ ka ke."
GEN,18,6,"Tak Ebraham hiane̩ tef unyabo ugbo Sara, oñ i kakini, E fʼe̩ñwa omu me̩ta fo̩ piopio, kʼe̩ fʼu nu, kʼe̩ mʼu du che akala."
GEN,18,7,"Tak Ebraham fule nyʼugbo ujo̩ amokuno̩-wñ, oñ i mʼo̩ma okuno̩ o̩ko̩ ʼka kʼe̩la-wñ chʼemele kʼi la chenyo̩ du, tak i mʼu du ñw imo̩to̩-wñ, oñ e̩le̩ hika chʼuko̩lo̩-wñ."
GEN,18,8,"Tak i mʼokume̩ agwe kpai omi e̩nyʼokuno̩ kpai o̩ma okuno̩ e-o̩ko̩ kʼi chʼuko̩lo̩-wñ le̩ ko, oñ i mʼu ko gugu o̩gba-ma; tak i kwo dago ugbo ma of oli le̩, ma la je̩."
GEN,18,9,"Taku ma ka ñw u kakini, Ugbo Sara, o̩ya-we̩ de̩? Oñ i kakini. Go, i dʼef unyabo le̩."
GEN,18,10,"Tak i kakini, Nadabi wa ugbo-we̩ iko-i o̩do̩ omune̩ chuu, e̩ la go, Sara, o̩ya-we̩ abi o̩ma e̩ne̩ke̩le̩. Sara la dʼalugbo̩na unyabo e-kʼi dubigbo̩ le̩ agbo̩."
GEN,18,11,"Ebraham kpai Sara la chʼogijo, ma wa kpo̩kpe̩ me̩; alu kʼabobule̩ ache le̩, e-Sara la muda."
GEN,18,12,"Taku Sara kwonyanyi nye-kuma, i kakini, Abu kʼu chʼogijo-i, nali ejile-i? Odu-mi laño̩ chʼogijo?"
GEN,18,13,"Taku Jihofa ka ñwu Ebraham kakini, E̩wñ chi ki Sara nyanyi, kʼi kakini, u ñʼabi o̩ma ab u chʼogijo-i ochochi?"
GEN,18,14,"E̩wñʼka do̩mo̩ ki firu Jihofa? Iko kʼu da le̩ nadabi wʼugbo we̩, owñ chʼiko-i o̩do̩ omune̩ oñ Sara ane̩ o̩ma e̩ne̩ke̩le̩."
GEN,18,15,"Taku Sara re̩ kakini, Omi nyanyi no; todu i chokpo. Tak e̩ne̩ le̩ kakini, O̩da, uwe̩ nyanyi gbo."
GEN,18,16,"Tak aboke̩le̩ le̩ kwane̩ o̩mo̩, oñ ma mʼeju korʼo̩wo̩ So̩do̩m; tak Ebraham fʼahite̩-ma che."
GEN,18,17,"Oñ Jihofa kakini, E̩wñ kʼu nache nadu maja ñw Ebraham?"
GEN,18,18,"Abu kʼEbraham achʼuche̩ichi amone̩ ki nana ki nʼukpahiu, kʼuche̩ichi amone̩ du ane̩-ile̩-i ali e̩nyo̩ lefu-wñ?"
GEN,18,19,"Todu u chema owñ, ka kʼowñ chʼe̩ne̩ ki añwa ñw abimo̩to̩-wñ kpai abo unyi-wñ ubi owñ, kʼama ki de o̩na Jihofa, ku ma che e̩wñ o̩kpakpa kpai oj ajo̩ kʼi dute̩; todu ki Jihofa ki dʼe̩wñ kʼi kʼo̩la-wñ le̩ wa ñw Ebraham."
GEN,18,20,"Taku Jihofa kakini, Ochochi, ukwa So̩do̩m kpai Go̩mo̩ra chenana, adure-ma la gbe̩gbe̩;"
GEN,18,21,"fai nanyʼo̩mo̩ kʼu li abe̩k e̩wñ ku ma che-i likpa alu kʼukwa-wñ ki wʼugbo mi le̩ de̩; i ma dʼabe̩le̩ n, u ma."
GEN,18,22,Tak aboke̩le̩ le̩ murida kwʼo̩mo̩ oñ ma le rʼo̩wo̩ So̩do̩m; Ebraham muda dago o̩gba Jihofa waa.
GEN,18,23,"Tak Ebraham te̩ me̩ru oñ i kakini, E̩ ñʼafʼabo̩kpakpa lie̩ manyu ame̩ne̩bibi?"
GEN,18,24,Ikani abo̩kpakpa ooje jʼef ewo le̩ fa; uwe̩ afʼu lie̩ kʼe̩ ma la do̩wo̩mo̩ ugbo kide̩ todu abo̩kpakpa ooje ku ma jʼefu-wñ n?
GEN,18,25,"O̩la abe̩i eche ki jiji rʼuwe̩, kʼe̩ kpa ame̩no̩kpakpa manyu ame̩ne̩bibi, kʼame̩no̩kpakpa ki dabalu kʼame̩ne̩bibi de̩! e le̩ ki jiji rʼuwe̩ Akajo̩ ane̩-ile̩ du achʼe̩wñ tʼoji ajo̩ kʼi dute̩ n?"
GEN,18,26,"Taku Jihofa kakini, Iche̩wñ kʼu li ame̩no̩kpakpa ooje ef ewo So̩do̩m le̩, e̩gba le̩ natʼugbo kide̩ no̩ chaka todu ma."
GEN,18,27,"Tak Ebraham dohi kakini. Go ta, ibenu naje̩ kʼu ko̩la ñw Ondu-i, omi kʼu chʼebutu kpai elulu."
GEN,18,28,"Ikani e̩lu chi kwef ame̩no̩kpakpa ooje le̩ fa? E̩ kpʼewo le̩ bie̩ chaka tod e̩lu ki chi le̩? Tak i kakini, Iche̩wñ kʼu fʼone̩ o̩gbo̩ meji nyoke me̩lu li o̩mo̩ nakpʼo̩ bie̩ n."
GEN,18,29,"Oñ i nako̩la ñw u waa kakini, Ikani ma fʼone̩ o̩gbo̩ meji li o̩mo̩ fa? I kakini, Nache n, todu one̩ o̩gbo̩ meji le̩."
GEN,18,30,"Tak i kakini, O̩la kʼu naka-i i ki bi Ondu eju n. Ikani ma fʼone̩ ogue̩gwa li o̩mo̩ fa? Oñ i kakini, Iche̩wñ kʼu fʼone̩ ogue̩gwa li o̩mo̩ nache n."
GEN,18,31,"Tak i kakini, E̩ go, ibenu naje̩ kʼu ko̩la ñw Ondu-i. Ikani ma fʼone̩ ogu li o̩mo̩ fa? Oñ i kakini, Nakpʼo̩ bie̩ n todu one̩ ogu le̩."
GEN,18,32,"Tak i kakini, I ki bi Ondu eju n, kʼu nako̩la onukate ta. Ikani ma fʼone̩ me̩gwa li o̩mo̩ fa? Oñ i kakini, Nakpʼo̩ bie̩ n todu one̩ me̩gwa le̩."
GEN,18,33,Taku Jihofa le̩ owñ abu kʼi fʼoluka che kpai Ebraham kpa; oñ Ebraham mudabi tʼe̩gu-wñ.
GEN,19,1,"Oñ amonuche̩ meji le̩ lewa So̩do̩m e̩gbʼane̩; Lo̩t la gugu alaku So̩do̩m. Taku Lo̩t fʼuma li, oñ i kwane̩ ledo ma, i te̩kpe̩, i dʼoji lo̩,"
GEN,19,2,"oñ i kakini, Me̩ go ta, amodu-mi, nagbo̩ko̩bʼume̩, me̩ na tʼunyi adu-me̩-i, ku me̩ le̩, ku me̩ fʼe̩re̩-me̩ gwe̩; taku me̩ takpa kwane̩ odudu ku me̩ lo me̩. Oñ ma kakini, O̩da; a ale̩ ñw o̩jo̩ opee o̩do̩da emi."
GEN,19,3,"I la kute̩ ma nana; taku ma na wʼugbo-wñ, oñ ma mugudu tef unyi-wñ; tak i fʼo̩je̩ ojo hi ñwu ma, i la fʼakala kʼo̩jo̩wu ma dʼo̩ n, che, oñ ma je̩."
GEN,19,4,"O̩gba taku ma nyʼadachi, aboke̩le̩ ewo le̩ donyʼunyi le̩ daka, owñ chʼaboke̩le̩ So̩do̩m le̩ tʼimo̩to̩ tʼogijo, o̩chaka amone̩ kwʼugbo du wa."
GEN,19,5,"Taku ma nomudala do̩ Lo̩t, ma ka ñw u kakini, Aboke̩le̩ ku ma gudu wʼugbo-we̩ ane̩-i, ugbo ma de̩ ke? Mʼuma kodufu wʼugbo-wa kʼa ma ma."
GEN,19,6,"Taku Lo̩t ledufu wʼugbo ma alugbo̩na, oñ i fʼo̩na re ubi-wñ, i kakini,"
GEN,19,7,"Nagbo̩ko̩bʼume̩, amo̩maye-mi, me̩ ki che e̩wñ bibi abe̩i n."
GEN,19,8,"Me̩ go ta, u chenʼamo̩ma onobule̩ meji ku ma ma mʼe̩ne̩ke̩le̩ n; agba, me̩ je̩ ñwu mi ko ma dufu wʼugbo-me̩ ku me̩ che ma alu ki rʼume̩ eju, i chʼe-aboke̩le̩-i, me̩ ki che ma abu du n; todabu kʼu mu ma gbanyi me̩."
GEN,19,9,"Taku ma kakini, Te̩ubi! Oñ ma kakini, E̩ne̩ kate-i lewa emi kʼi ge̩ne̩, oñ i ache kʼi dʼo̩la-wñ chʼakajo̩-wa? Fai e-kʼa chʼuwe̩ abie̩ne̩ tʼe-kʼa che abo le̩ le. Oñ ma ke̩che̩ bʼe̩ne̩ le̩ ma bie̩ne̩ bie̩ne̩, owñ che Lo̩t le̩, oñ ma hi me̩rʼu ku ma kpʼolugbo̩na le̩ fo̩."
GEN,19,10,"Ama aboke̩le̩ le̩ nʼo̩wo̩ dala dufu oñ ma mu Lo̩t du wʼef unyi ugbo-ma, taku ma fʼo̩na re."
GEN,19,11,"Taku ma fʼaboke̩le̩ ku ma jo̩ alugbo̩na unyi le̩ eju chubi, tʼe-kekele tʼe-lile, abe̩le̩ etene alugbo̩na le̩ fʼuma hia."
GEN,19,12,"Tak aboke̩le̩ le̩ ka ñwu Lo̩t kakini, Uwe̩ nʼe̩ne̩ du emi tʼame̩-i le? o̩ko̩ o̩ma-we̩ kpai amo̩ma-we̩ e-aboke̩le̩ kpai e-abobule̩ kpai e̩ne̩ du kʼe̩ ne̩ ewo-i, mʼuma ko kwʼemi dufu;"
GEN,19,13,"todu a che kʼa akpʼemi-i bie̩, todu ukwa-ma chenana ugbo Jihofa, Jihofa la fʼuwa kpe̩ wa kʼa fʼu kpabie̩."
GEN,19,14,"Taku Lo̩t ledufu ako̩la ñw abo ku ma ne̩ amo̩ma-wñ, oñ i kakini, Kwane̩, me̩ kwʼemi dufu; todu Jihofa ache kʼi kpʼewo-i bie̩. Ama eju amo̩ko̩ amo̩ma-wñ, i dabe̩ne̩ kʼiyachi i ache."
GEN,19,15,"Tak e̩gba kʼo̩jo̩ ñwa amonuche̩ le̩ nu Lo̩t aju, ma kakini, Kwane̩, mʼo̩ya-we̩ kpai amo̩ma-we̩ onobule̩ meji ku ma jʼemi ko, tode̩gba ku ma fʼuwe̩ lie̩ ef udu ku ma bu ñw ewo-i."
GEN,19,16,"I muda fʼiñelebu che; tak aboke̩le̩ le̩ gwo̩nyʼu o̩wo̩ kpai o̩wo̩ o̩ya-wñ kpai o̩wo̩ amo̩ma-wñ onobule̩ meji le̩, abu ki Jihofa lʼejumomi-wñ, oñ ma mʼowñ du dufu ma mʼu du gugu ej o̩do̩da ewo le̩."
GEN,19,17,"Oñ i lewatu abu ku ma mʼuma ko wʼo̩do̩da, i kakini, Ra lo tod oji-we̩; e̩ ki dʼej ubi n, e̩ ki dago ugbo du egbili-i n; ra tugbo uwo le̩, tode̩gba ku ma fʼuwe̩ lie̩."
GEN,19,18,"Taku Lo̩t ka ñwu ma kakini, Aiya, i ki dʼabe̩le̩ n, Ondu-mi;"
GEN,19,19,"go ta, adu-we̩-i mud e̩ne̩ kʼuwe̩ li eju, uwe̩ je̩ ñw ufe̩do̩-e̩nyo̩-we̩ nana me̩, owñ chʼe-kʼe̩ du ña mi ejadu kʼe̩ jadu oji-mi-i; u la neke ra tugbo uwo le̩ n, tode̩gba kʼe̩wñ bie̩ne̩ ke̩re̩bʼumi, kʼu naku."
GEN,19,20,"Go ta, ewo o̩mo̩-i chʼeme̩rʼo̩wo̩ kʼu nara tʼefu-wñ, i la de̩ ke̩ke̩. Je̩ ñwu mi ra tʼo̩mo̩—i de̩ ke̩ke̩ n?—tak onugo-mi adeju!"
GEN,19,21,"Tak i ka ñw u kakini, Go, e̩wñ kʼe̩ ka-i omi ño̩ mugba ge̩, ka kʼu nagu ewo kʼe̩ ko̩la-wñ le̩ lo̩ n."
GEN,19,22,"Hiane̩, kʼe̩ ra tʼo̩mo̩; todu u neke che e̩wñ du gbogbo tak e̩ wʼo̩mo̩ n. Todule̩ ma dʼodu ewo le̩ ko̩ Zoar."
GEN,19,23,Olu kwodufu afu bʼile̩ ma e̩gba ku Lo̩t lewa Zoar.
GEN,19,24,E̩gbale̩ Jihofa je̩ ñw itolu kpai una lo̩ kwugbo Jihofa kwʼefojale bo̩ So̩do̩m kpai Go̩mora ma;
GEN,19,25,oñ i fʼewo ewo le̩ gulo̩ kpai egbili le̩ du kpai amone̩ ku ma jʼewo ewo le̩ kpai e̩wñ du ki tiga ane̩pe̩te̩.
GEN,19,26,"O̩ya-wñ ki dʼubi-wñ muda dejubi go, oñ i mud ugbudu omu dago."
GEN,19,27,"Ebraham la kwane̩ odudu odudu, i nyʼugbo kʼi dago o̩gba Jihofa le̩;"
GEN,19,28,"oñ i kejurʼo̩wo̩ So̩do̩m kpai Go̩mo̩ra kpai o̩wo̩ ane̩ egbili le̩ du, i la go, me̩ go, odudu ane̩ le̩ akwane̩ tʼate̩ tuu dabe̩ne̩ kʼodudu aido."
GEN,19,29,"Oñ i lewatu, e̩gba kʼO̩jo̩ fʼewo ewo egbili le̩ kpabie̩, O̩jo̩ libekado Ebraham oñ i mu Lo̩t dudufu kwʼalumeji e̩gulo̩ le̩, e̩gba kʼi fʼewo ewo ku Lo̩t dodo efu-wñ le̩ gulo̩."
GEN,19,30,"Taku Lo̩t mute̩gu kwo Zoar dufu, oñ i lewa dodo oj uwo le̩, amo̩ma-wñ onobule̩ meji la jʼugbo-wñ, todu i railo edodo Zoar; abe̩le̩ i gugu ef owo, owñ kpai amo̩ma-wñ onobule̩ meji le̩."
GEN,19,31,"Tak o̩mo̩gba-wñ ka ñw okekele-wñ kakini, Ata-wa chʼogijo me̩, e̩ne̩ke̩le̩ du la dʼile̩ kʼi awʼejefu ugbo wa alu kʼabo ile̩ du ache n."
GEN,19,32,"Lewa, kʼa je̩ ñw ata-wa ñmʼo̩te̩, tak a abʼo̩ dachi, kʼa nʼugbe̩ tane̩ ñw ata-wa."
GEN,19,33,"Taku ma je̩ ñw ata-ma ñmʼo̩te̩ odu o̩jo̩ le̩; oñ o̩mo̩gba le̩ le tʼejefu, i la bʼata-wñ dachi; Lo̩t la ma e̩gba kʼi dachi, abe̩k e̩gba kʼi kwane̩ n."
GEN,19,34,"Oñ i lewatu o̩jo̩ñwa-wñ, o̩mo̩gba le̩ ka ñw okekele-wñ, kakini, Go, u bʼata-mi dachi odu o̩nale̩; a ñʼaje̩ ñw u ñmʼo̩te̩ odu eñini ge̩; tak e̩ nyʼejefu kʼe̩ bʼo̩ dachi, kʼa ki nʼugbe̩ tane̩ ñw ata-wa."
GEN,19,35,"Abe̩le̩ ma ño̩ je̩ ñw ata-ma ñmʼo̩te̩ odu o̩jo̩ le̩ ge̩; oñ e-kekele kwane̩, i la bʼo̩ dachi; i la ma e̩gba kʼi wa dachi n, i la ma e̩gba kʼi kwane̩ n."
GEN,19,36,Abe̩le̩ amo̩ma Lo̩t meji le̩ fʼefu nyo̩ ñw ata-ma.
GEN,19,37,"Oñ o̩mo̩gba le̩ fʼo̩ma e̩ne̩ke̩le̩ bi, i la dʼodu-wñ ko̩ Moab; owñ le̩ chʼata abo Moab gbogbo tʼeñini."
GEN,19,38,"Tak e-kekele ño̩ fʼo̩ma e̩ne̩ke̩le̩ bi, oñ i dʼodu-wñ ko̩ Be̩nami; owñ le̩ chʼata amo̩ma Amo̩n gbogbo tʼeñini."
GEN,20,1,"Tak Ebraham mʼe̩re̩ ko nyʼule̩ kwʼo̩mo̩ tʼo̩wo̩ o̩pata o̩gane̩, oñ i gugu agbagba Kede̩sh kpai Shur;i la ge̩ne̩ Ge̩rar."
GEN,20,2,"Oñ Ebraham nʼo̩la o̩ya-wñ Sara aka kakini, Owñ chʼo̩maye-mi. Tak Abime̩le̩k, onu Ge̩rar, fʼone̩ kpe̩ wa oñ i mu Sara du."
GEN,20,3,"Ama O̩jo̩ lewa ugbo Abime̩le̩k ef o̩na odu, oñ i ka ñw u kakini, Go, oku one̩ e̩ che, todu onobule̩ kʼe̩ du le̩; todu o̩ya one̩ i che."
GEN,20,4,"Abime̩le̩k la te̩mʼo̩ ta n; oñ i kakini, Ondu, e̩ ñʼakpa abo uche̩ichi o̩kpakpa ge̩?"
GEN,20,5,"I chʼowñ onugo ka ñwu mi ka kʼo̩maye-wñ i che n? Tʼonobule̩ onugo, i ño̩ ka kʼo̩maye-wñ i che. Ef o̩foo e̩do̩-mi kpai o̩jali o̩wo̩-mi oñ u che-i."
GEN,20,6,"Tak O̩jo̩ ka ñw u ef o̩na le̩ kakini, Ochochi, u chema ka kʼef ofoo e̩do̩-we̩ uwe̩ che-i, omi laño̩ gwo̩nyʼuwe̩ tode̩gba kʼe̩ du mi re; todule̩ u ma je̩ ñw e̩ do̩wo̩kadʼo n."
GEN,20,7,"Todule̩ e̩ mʼo̩ya e̩ne̩ le̩ dudabi wa ñw u todu akache̩ i che, tak owñ achadua tod uwe̩, oñ uwe̩ adeju. I la che̩wñ kʼe̩ ma dʼowñ dabi tʼe̩gu-wñ n, e̩ ki ma ka kʼuwe̩ aku chuu, uwe̩ kpai abo du kʼuwe̩ ne̩."
GEN,20,8,"Tak Abime̩le̩k takpa kwane̩ odudu oñ i fʼabuko̩lo̩-wñ chaka do̩ wa, i la fo̩la-i du ka ñwu ma gbo̩; tak aboke̩le̩ le̩ kwo chokpo ololo."
GEN,20,9,"Tak Abime̩le̩k fʼEbraham do̩, oñ i ka ñw u kakini, E-kʼe̩ che wa-i fa? Ugbo omi la du we̩ re kʼuwe̩ mʼadure inaina kowa bʼomi kpai abo ojane̩-mi ma? E̩wñ kʼe̩ che mi-i, i dukpe̩ kʼone̩ ki che n."
GEN,20,10,"Tak Abime̩le̩k ka ñw Ebraham kakini, Ibe e̩wñ dʼefu-we̩ kʼe̩ che e̩wñ-i?"
GEN,20,11,"Tak Ebraham kakini, Todu omi do̩ ka kʼe̩gahi O̩jo̩ dʼemi n, ma la adu mi kpa todu o̩ya-mi."
GEN,20,12,"Anubi e-le̩ ge̩, o̩mata-mi i che ochochi, i chʼo̩ma ata-mi, a muda nʼiye n; oñ i mud o̩ya-mi."
GEN,20,13,"Oñ i lewatu e̩gba kʼO̩jo̩ je̩ ñwu mi kwo bʼunyi ata-mi te̩ tʼoko oko ale, e̩gbale̩ u ka ñw u kakini, E̩nyo̩ kʼe̩ che ñwu mi de̩: ugbo du kʼa lewa, uwe̩ ki nʼo̩la-mi aka kakini, O̩maye-mi de̩."
GEN,20,14,Tak Abime̩le̩k mʼamala kpai amo̩kokuno̩ kpai amadu e̩ne̩ke̩le̩ kpai onobule̩ ko ñw Ebraham oñ i mʼo̩ya-wñ Sara dudabi wa ñw u.
GEN,20,15,"Tak Abime̩le̩k kakini. Go, ane̩-mi tʼo̩gba-we̩ le̩: ugbo kʼi nyʼe̩ eju e̩ gugu"
GEN,20,16,"Oñ i ka ñwu Sara, kakini, Go, omi mʼajifa icham nyʼo̩gwo̩ko̩ ko ñw o̩maye-we̩ me̩, go, owñ le̩ chʼe̩wñ ubʼeju-we̩ ma ugbo abo du ku ma jʼugbo-we̩; ale ma da ñw e̩ eju e̩ne̩ du le̩."
GEN,20,17,"Tak Ebraham rodubʼO̩jo̩: oñ O̩jo̩ fʼo̩ga Abime̩le̩k che, kpai e-o̩ya-wñ, kpai e-amadu-wñ onobule̩; taku ma ño̩ chane̩ ebi o̩ma."
GEN,20,18,"Todu Jihofa fʼabio̩ma abobule̩ unyi Abime̩le̩k chaka re, todu Sara o̩ya Ebraham le̩."
GEN,21,1,"Taku Jihofa wa fejudo Sara alu kʼi ka le̩, Jihofa la che ñwu Sara alu kʼi ko̩la ñw u."
GEN,21,2,"Oñ Sara fefunyo̩, i la fʼo̩ma e̩ne̩ke̩le̩ bi ñw Ebraham o̩jo̩ ogijo-wñ, iko kʼO̩jo̩ ko̩la tane̩ ñw u kpakpa."
GEN,21,3,"Ebraham la do̩ odu o̩ma e̩ne̩ke̩le̩ ku ma bi ñw u, owñ chʼe-ki Sara bi ñw u le̩, ko̩ Aise̩k."
GEN,21,4,"Tak Ebraham fʼe̩pi o̩ma-wñ Aise̩k da o̩jo̩ e̩ke̩jo̩-wñ, alu kʼO̩jo̩ ñwa ñw u."
GEN,21,5,O̩do̩ Ebraham la chʼo̩do̩ ogume̩lu e̩gba ku ma fʼo̩ma-wñ Aise̩k bi ñw u.
GEN,21,6,"Taku Sara kakini, O̩jo̩ chʼe̩wñ kʼomi nyanyi; e̩ne̩ du ki la gbo̩ abʼumi nya-nyi."
GEN,21,7,"I laño̩ kakini, E̩ne̩ ma ka ñw Ebraham ka ki Sara adʼe̩nya ñw o̩ma ñmo̩? Todu u la fʼo̩ma e̩ne̩ke̩le̩ bi ñw u o̩jo̩ ogijo-wñ."
GEN,21,8,"O̩ma le̩ naya nyo̩gba, i mʼalu e̩nya da; tak Ebraham fʼuje̩wñ uyo̩ elile che o̩jo̩ ku ma je̩ ñw Aise̩k dʼalʼe̩nya."
GEN,21,9,Sara fʼo̩ma ki Hega e̩ne̩ Ijipti le̩ bi ñw Ebraham li abu kʼi akʼo̩ ru.
GEN,21,10,"Todule̩ i ka ñw Ebraham kakini, Mʼadu onobule̩-i du tinyo̩ kpai o̩ma-wñ; todu o̩ma adu onobule̩-i aje̩ e̩wñ ogu kpai o̩ma-mi Aise̩k in."
GEN,21,11,E̩wñ le̩ la bie̩ne̩ tabale eju Ebraham noji o̩ma-wñ le̩.
GEN,21,12,"Tak O̩jo̩ ka ñw Ebraham kakini, I ki bie̩ne̩ eju-we̩ todu okolobia-i n, kpai tod adu onobule̩-we̩-i n; e̩wñ du ki Sara aka ñw e̩, e̩ nagbʼomu-wñ, todu efu Aise̩k ma ado̩ one̩ kʼugbe̩-we̩."
GEN,21,13,"Omi año̩ che̩ kʼo̩ma adu onobule̩-i kʼi mud abo uche̩ichiʼka, todabu kʼi chʼugbe̩-we̩."
GEN,21,14,"Abe̩le̩ Ebraham takpa kwane̩ odudu, oñ i mʼuje̩wñ kpai aiko omi du, oñ i mʼu du ñwu Hega, i la mʼu du nʼika-wñ, i laño̩ mʼimo̩to̩ le̩ du ñw u, tak i je̩ ñw u le. Oñ i kwʼo̩mo̩, i tale aje̩tachi Birshiba."
GEN,21,15,"Tak omi ef aiko le̩ takpa, oñ i mʼimo̩to̩ le̩ du ro̩ tʼofe ejijiʼka o̩mo̩."
GEN,21,16,"Oñ i le nyʼaguguane̩ o̩wo̩ʼka-wñ o̩najiji alu ku ma neke tʼo̩fa kʼi ale kade. I kakini, Todu kʼimo̩to̩ le̩ ki dʼiñmi nyʼumi o̩wo̩ n. Oñ i guguane̩ o̩wo̩ʼka-wñ, tak i dʼomu-wñ nyʼate̩ araku."
GEN,21,17,"Oñ O̩jo̩ gbo̩ omu imo̩to̩ le̩; tak onuche̩ O̩jo̩ nomudala kwef ojale ado̩ Hega, I ka ñw u kakini, E̩wñ chʼuwe̩, Hega? E̩ ki chokpo n; todu O̩jo̩ gbo̩ omu imo̩to̩ le̩ ugbo kʼi de̩."
GEN,21,18,"Kwane̩, kʼe̩ mʼimo̩to̩ le̩ du kwane̩, e̩ gwo̩wo̩nyʼu; todu nadʼowñ chʼuche̩ichi amone̩ ki nana."
GEN,21,19,"Tak O̩jo̩ mʼe eju chi, oñ i fʼomi obuga li; tak i le nakpa omiofo nyʼaiko le̩ e̩ko̩, oñ i mʼu du ñw imo̩to̩ le̩ ñmo̩."
GEN,21,20,"O̩jo̩ la dʼugbo imo̩to̩ le̩, oñ i nagbʼo̩kone̩; i la gugu aje̩tachi le̩, oñ i mud ato̩fa."
GEN,21,21,"I la gugu aje̩tachi Paran, oñ iye-wñ fʼo̩ya ne̩ ñw u kwef abo Ijipti."
GEN,21,22,"Oñ i lewatu iko le̩, Abime̩le̩k kpai Fiko̩l, agboji abo ogu-wñ, ka ñw Ebraham kakini, O̩jo̩ dʼugbo we̩ ef e̩wñ du kʼe̩ che;"
GEN,21,23,"todule̩ e̩ fʼO̩jo̩ go̩ ñwu mi emi, ka kʼe̩ ñache e̩wñ olemi kpai omi kpai o̩ma-mi kpai aaju-mi n, chai likpa alu kʼomi mo̩la ñw e̩ alu le̩ uwe̩ ache ñwu mi kpai ane̩ e-kʼe̩ ge̩ne̩ oji-wñ-i."
GEN,21,24,"Tak Ebraham kakini, Nago̩ abe̩le̩."
GEN,21,25,"Tak Ebraham dʼo̩la biu Abime̩le̩k todu omi obuga, owñ chʼe-kʼamadu Abime̩le̩k bʼo̩ gba afuma."
GEN,21,26,"Tak Abime̩le̩k kakini, U ma e̩ne̩ ki che-i no; uwe̩ la ka ñwu mi n, omi la gbo̩ n, chai eñini-i."
GEN,21,27,"Tak Ebraham mʼamala kpai amo̩kokuno̩ ko, oñ i mʼuma ko ñw Abime̩le̩k, tak ama meji kpalo."
GEN,21,28,Tak Ebraham mʼamo̩ma ala e-ole mebie kojo̩ kpai o̩la-ma.
GEN,21,29,"Oñ Abime̩le̩k ka ñw Ebraham, kakini, Amo̩ma ala ole mebie kʼe̩ kojo̩ kpai o̩la-ma-i fa, e̩wñ chʼofe-wñ?"
GEN,21,30,"Oñ i kakini, Amo̩ma ala ole mebie-i uwe̩ agba o̩wo̩-mi, kʼi chʼijali-mi ka kʼomi gwa obuga-i."
GEN,21,31,Todule̩ oñ i do̩ ugbo ki de̩ ko̩ Birshiba ; todabu kʼama meji go̩ o̩mo̩.
GEN,21,32,"Abe̩le̩ ma fʼalo kpe̩ Birshiba. Tak Abime̩le̩k kpai Fiko̩l agboji abogu-wñ kwane̩, oñ ma mudabi tʼane̩ Amafilistia."
GEN,21,33,"Ebraham la fʼoli tamarisk gbe̩ Birshiba le̩, oñ o̩mo̩ le̩ i do̩ odu Jihofa. O̩jo̩ Ogbegbele̩."
GEN,21,34,Ebraham la nʼo̩jo̩ je̩ ane̩ Amafilistia.
GEN,22,1,"Tak i lewatu ubi e̩wñ-i, oñ O̩jo̩ jʼEbraham ma, i ka ñw u kakini, Ebraham! Oñ i kakini, Omi de̩."
GEN,22,2,"Tak i kakini, Fai e̩ mʼo̩ma-we̩ le̩ du, owñ chʼo̩ma okpono kʼe̩ fe̩do̩ le̩, owñ chʼAise̩k, kʼe̩ lo tʼane̩ Moraya, o̩mo̩ le̩ e̩ mʼowñ du wa chʼiche̩bo̩ e̩gujo noji uwoʼka kʼomi aka ñw e̩."
GEN,22,3,"Tak Ebraham takpa kwane̩ odudu, i la fʼofidi ji mʼubi o̩ke̩ke̩te̩-wñ, i mʼabokolobia-wñ meji ko lebʼowñ, manyʼAise̩k o̩ma-wñ; i la fʼiji iche̩bo̩ e̩gujo le̩ kpana, tak i kwane̩, i le tʼugbo kʼO̩jo̩ ka ñw u."
GEN,22,4,O̩jo̩ e̩ke̩ta-wñ Ebraham chi eju-wñ oñ i li ugbo le̩ o̩najiji.
GEN,22,5,"Tak Ebraham ka ñw abokolobia-wñ kakini, Me̩ jʼemi kpai o̩ke̩ke̩te̩-i, oñ omi kpai imo̩to̩-i anyʼano̩mo̩-i, a la adojikane̩ ñw O̩jo̩, tak a adabiwa ugbo me̩."
GEN,22,6,"Tak Ebraham mʼiji e̩wñ e̩gujo le̩ du, oñ i mudu nʼo̩ma-wñ Aise̩k oji; i la mʼuna kpai o̩be̩ du nʼo̩wo̩. Abe̩le̩ ama meji kpe̩re̩ alo."
GEN,22,7,"Oñ Aise̩k ka ñw Ebraham ata-wñ kakini, Ata-mi! Oñ i kakini, Omi de̩, o̩ma-mi. I kakini, Go una kpai iji de̩; ama ugbo o̩mala todu iche̩bo̩ e̩gujo de̩?"
GEN,22,8,"Tak Ebraham kakini, O̩ma-mi, O̩jo̩ ali o̩mala ñw o̩la-wñ todu iche̩bo̩ e̩gujo. Abe̩le̩ amameji kpe̩re̩ alo."
GEN,22,9,"Taku ma lewa ugbo kʼO̩jo̩ ka ñw u le̩; oñ Ebraham fʼubo̩ iche̩bo̩ kpa o̩mo̩, tak i fʼiji te̩ru, tak i fʼo̩ma-wñ Aise̩k ji, i la mʼu du dachi oj iji ubo̩ iche̩bo̩ le̩."
GEN,22,10,"Tak Ebraham nʼo̩wo̩ dala, oñ i mʼo̩be̩ du kʼi fʼo̩ma-wñ kpa."
GEN,22,11,"Tak onuche̩ Jihofa efojale kwadʼo̩, i kakini, Ebraham, Ebraham! Oñ i je̩ kakini, Omi de̩."
GEN,22,12,"Oñ i kakini, E ki dʼo̩wo̩-we̩ kad imo̩to̩ le̩ n, e̩ ki la chʼo abu du n; todu fai u chema ka kʼuwe̩ adiba ñw O̩jo̩, abu kʼuwe̩ ma do̩wo̩mʼo̩ma-we̩, e-okpono, ñw omi n."
GEN,22,13,"Tak Ebraham mʼeju-wñ chi dago oñ i go, me̩ go, okoloʼka dago ubi-wñ o̩mo̩, igba-wñ gbaji tʼetutu; tak Ebraham le namʼokolo le̩ du, oñ i mʼu du wa chʼiche̩bo̩ egujo koji o̩ma-wñ."
GEN,22,14,"Tak Ebraham dʼodu ugbo kide̩ ko̩ Jihofa-jire : alu ku ma ka tʼo̩jo̩ olu eñini, kakini, Oj uwo Jihofa ma aliʼu."
GEN,22,15,Tak onuche̩ Jihofa ño̩ dʼojale ado̩ Ebraham onuke̩ji
GEN,22,16,"i kaklni, U fʼo̩la-mi go̩, Jihofa ka-i, todabu kʼe̩ fʼe̩wñ-i che, kʼe̩ ma la do̩wo̩mʼo̩ma-we̩ e-okpono-we̩ le̩ n,"
GEN,22,17,"ka kʼede̩nyo̩ nade̩nyo̩ ñw e̩, ewewe nyo̩gba naje̩ ñw ugbe̩-we̩ ki wewe nyo̩gba alu kʼawo ojale de̩, kpai alu kʼe̩lanyi ki dʼeti ohimini abadi de̩. Ugbe̩-we̩ la agbʼalaku ame̩nebi-ma,"
GEN,22,18,"ef ugbe̩-we̩ le̩ uche̩ichi amone̩ ojoji ojoji du ane̩-ile̩-i ali e̩nyo̩, todabu kʼe̩ gbʼomu-mi gbo̩."
GEN,22,19,"Abe̩le̩ Ebraham mudabi tʼugbo abokolobia-wñ, taku ma kwane̩, ma kpe̩re̩ le̩ tu Birshiba; oñ Ebraham kwogugu Birshiba."
GEN,22,20,"Oñ i lewatu anubi e̩wñ-i, ku ma ka ñw Ebraham kakini, Go, Milka ño̩ fʼamo̩ma bi ñw o̩maye-we̩ Ne̩ho̩r le̩:"
GEN,22,21,Uz chʼo̩mo̩gba-wñ kpai Buz o̩maye-wñ e̩ne̩ke̩le̩ kpai Kemue̩l ata Aram
GEN,22,22,kpai Che̩se̩d kpai Hazo kpai Pildash kpai Jidlaf kpai Be̩tue̩l.
GEN,22,23,"Be̩tue̩l la fu Ribe̩ka bi. Ama me̩jo̩ le̩ Milka bi ñwu Ne̩ho̩r, o̩maye Ebraham."
GEN,22,24,"Oñ abadu-wñ, kʼodu-wñ ko̩ Reuma, ño̩ bi Teba kpai Gaham kpai Tahash kpai Maaka."
GEN,23,1,O̩do̩ udeju Sara la chʼo̩do̩ o̩gbo̩ me̩fa nyoke mebie; o̩do̩ udeju Sara la de̩.
GEN,23,2,"Taku Sara leku Kiriat-arba (owñ che He̩bro̩n), ane̩ Kenan; tak Ebraham lewa ki nʼeku Sara ade̩ kʼi la rʼaku-wñ."
GEN,23,3,"Tak Ebraham kwane̩ kwʼo̩gba okuegu-wñ le̩, oñ i ko̩la ñw amo̩ma He̩t kakini,"
GEN,23,4,"Ilowa omi che kpai e̩ne̩ ane̩ omune̩ kʼi dʼugbo me̩ ofofo; fʼane̩ ugbo kʼu nakʼabo-mi ji bu ñwu mi ugbo me̩-i, kʼu kʼabo-mi ki ku ji bʼeju-mi te̩."
GEN,23,5,"Tak amo̩ma He̩t dohi ñw Ebraham kakini,"
GEN,23,6,"E̩ gbʼomu-wa, odu-mi; uwe̩ chʼidachi O̩jo̩ efu-wa-i. Dʼe̩ne̩-we̩ ki ku ji ef ojinoji-wa e-o̩me̩me̩le̩; i nʼe̩ne̩ du efu-wa kʼi ado̩wo̩mʼojinoji-wñ ñw uwe̩ kʼe̩ ma adʼe̩ne̩-we̩ ji n."
GEN,23,7,"Tak Ebraham kwane̩, oñ i te̩kpe̩ ñw amone̩ ane̩ le̩, owñ chʼamo̩ma He̩t."
GEN,23,8,"Oñ i ko̩la ñwu ma kakini, Iche̩wñ ki du me̩ e̩do̩ kʼu naji e̩ne̩-mi ki ku bʼeju-mi te̩, me̩ gbʼomu-mi, ku me̩ chologu bʼIfro̩n o̩ma Zohar ñwu mi,"
GEN,23,9,"kʼi mʼowo Makpila kʼi ne̩ le̩ du ñwu mi; owñ chʼe-kʼi dʼoj oko-wñ o̩mo̩ le̩; alu aja-wñ o̩gbolo i ata ñwu mi todu kʼu ne̩ ane̩ ugbo kʼu nakʼabo-mi ji, alumeji-me̩-i."
GEN,23,10,"Ifro̩n la gugu alumeji amo̩ma He̩t o̩mo̩; tak Ifro̩n e̩ne̩ He̩t le̩ mʼohi du ñw Ebraham eju amo̩ma He̩t le̩, owñ chʼeju e̩ne̩ du ki gudu wa alaku ewo-wñ, kakini,"
GEN,23,11,"O̩da, odu-mi, e̩ gbʼe-mi ke; o̩ko̩ kide̩ nadu ñw e̩, owo ki dʼefu-wñ nadu ñw e̩; eju amo̩ma abo-mi-i nadʼu ñw e̩-i; dʼe̩ne̩-we̩ kʼi ku ji ke."
GEN,23,12,Tak Ebraham te̩kpe̩ wʼane̩ o̩gba amone̩ ane̩ le̩.
GEN,23,13,"Oñ i ka ñw Ifro̩n eju amone̩ ane̩ le̩ kakini, Iche̩wñ ki dʼuwe̩ e̩do̩, nagbo̩ko̩bʼuwe̩, e̩ gbʼe̩-mi; alu aja oko kide̩ nadu ñw e̩; mʼu gba o̩wo̩-mi, tak u nadʼe̩ne̩-mi ki ku ji o̩mo̩."
GEN,23,14,"Oñ Ifro̩n dohi ñw Ebraham, kakini,"
GEN,23,15,"Odu-mi, netirʼo̩la-mi; e̩bu ane̩ kʼo̩ko̩-wñ che she̩ke̩l ajifa ulo̩gwa, abʼe-le̩ ache agbagba omi kpai uwe̩? Todule̩ e̩ dʼe̩ne̩-we̩ ki ku ji ke."
GEN,23,16,"Oñ Ebraham netirʼo̩la Ifro̩n; tak Ebraham fʼajifa le̩ ñwa ñw Ifro̩n, owñ chʼe-kʼi ka eju amo̩ma He̩t le̩, ajifa ulo̩gwa, owñ chʼo̩ko̩ amanyaja e̩gba le̩."
GEN,23,17,"Abe̩le̩ oko Ifro̩n ki de̩ Makpila, ki dʼo̩gba Mamre le̩, o̩ko̩ le̩ kpai o̩wo̩ ki dʼefu-wñ kpai oli du ki jʼoko le̩, e-ki jʼejefu alo̩me̩-wñ daka,"
GEN,23,18,"mud e̩wñ kʼEbraham ne̩ eju amo̩ma He̩t, eju amone̩ du ku ma gudu wʼalaku ewo-wñ le̩."
GEN,23,19,"Tak ubi e-le̩ Ebraham du Sara o̩ya-wñ ji ef owo oko Makpila e-ki dʼo̩gba Mamre̩ le̩ (owñ che He̩bro̩n), oj ane̩ Kenan."
GEN,23,20,Oñ amo̩ma He̩t mʼoko le̩ kpai owo kl dʼefu-wñ ko ñw Ebraham pioo kʼi ne̩ chʼane̩ ugbo kʼi akʼabo-wñ ji.
GEN,24,1,"Oñ Ebraham mud ogijo, i chʼanagbo nana; Jihofa la de̩nyo̩ ñw Ebraham ef e̩wñ du."
GEN,24,2,"Tak Ebraham ka ñw adu-wñ, kʼi chʼogijo unyi-wñ, e-kʼe̩wñ du kʼi ne̩ jʼef o̩wo̩-wñ kakini, Nagbo̩ko̩bʼuwe̩ kʼe̩ mʼo̩wo̩-we̩ ko nʼuta-mi,"
GEN,24,3,"oñ naje̩ ñw e̩ fu Jihofa, kʼi chʼO̩jo̩ efojale kpai ane̩-ile̩, go̩, ka kʼuwe̩ anʼo̩ya ñw o̩ma-mi kwef amo̩ma onobule̩ abo Kenan, e-kʼomi gugu efu-ma-i n,"
GEN,24,4,"e̩ muda alo tʼane̩-mi, tʼugbo amefu-mi, kʼe̩ fʼo̩ya ne̩ ñw o̩ma-mi Aise̩k."
GEN,24,5,"Tak adu le̩ ka ñw u kakini, Iche̩wñ kʼonobule̩ le̩ ma je̩ tʼumi ubi wʼane̩-i n fa? i dukpe̩ kʼu nadabi dʼo̩ma-we̩ lo tʼane̩ ugbo kʼe̩ kwo wa le̩?"
GEN,24,6,"Tak Ebraham ka ñw u kakini, E̩ ki gbe̩do̩ edʼo̩ma-mi nyʼo̩mo̩ n."
GEN,24,7,"Jihofa O̩jo̩ efojale, kʼi mʼumi du kwef unyi ata-mi, kpai kwoj ane̩ ugbo ku ma bi mi, kʼi ño̩ ko̩la ñwu mi, kʼi laño̩ fʼo̩la-wñ go̩ ñwu mi kakini, Omi adʼane̩ kide̩ ñw ugbe̩-we̩, owñ le̩ akpe̩ onuche̩-wñ tʼo̩gba-we̩, tak uwe̩ anʼo̩ya kwʼo̩mo̩ wa ñw o̩ma-mi."
GEN,24,8,"Iche̩wñ kʼonobule̩ le̩ ma je̩ tʼe̩ ubi n, e̩gba le̩ ego̩ kʼe̩ go̩-i afʼuwe̩ oji; e̩ ki muda dʼo̩ma-mi nyʼo̩mo̩ ge̩ n."
GEN,24,9,"Abe̩le̩ adu le̩ mʼo̩wo̩-wñ du nʼuta Ebraham, oñ i fu go̩ ñw u ugbo o̩la le̩."
GEN,24,10,"Tak adu le̩ mʼaminyakulumi odu-wñ me̩gwa ko, oñ i le, e̩wñ e̩nyo̩ odu-wñ du jʼef o̩wo̩-wñ; oñ i kwane̩, i le tu Me̩sopotemia, ewo Neho̩r le̩,"
GEN,24,11,"tak i je̩ ñw aminyakulumi kʼokuku nyʼane̩ o̩do̩da ewo le̩ ugbo obuga omi e̩gba ane̩, owñ chʼiko kʼabobule̩ nyʼakpʼomi."
GEN,24,12,"Tak i kakini, O Jihofa, O̩jo̩ odu-mi Ebraham, e̩ ki je̩ ñwu noji ñwu mi eñini, nagbo̩ko̩bʼe̩ kʼe̩ la mo̩la ñw odu-mi, Ebraham."
GEN,24,13,"Go, omi dago alu e̩bi omi-i, oñ amo̩ma onobule̩ abo ewo-i dufu awa-i ku ma kpa omi."
GEN,24,14,"E̩ ki je̩ ki wache kʼigbe̩le̩ kʼu naka ñw u kakini, E̩ dʼotube̩-we̩ wʼane̩ kʼu nañmo̩, agba, kʼowñ aka ñwu mi kakini, Ñmo̩, kʼu naño̩ du ñw aminyakulumi-we̩ ñmo̩ ge̩-owñ le̩ kʼi chʼe̩ne̩ kʼuwe̩ tu tane̩ ñw adu-we̩, Aise̩k. Lugbo kide̩ oñ nama ka kʼuwe̩ mo̩la ñw odu-mi."
GEN,24,15,"Oñ i lewatu, o̩gba tak i fʼo̩la le̩ ka kpa, go, Ribe̩ka ku ma bi ñwu Be̩tue̩l, o̩ma Milka kʼi chʼo̩ya Neho̩r, o̩maye Ebraham le̩, kwodufu wa, oñ i nʼotube̩ ika-wñ."
GEN,24,16,"Igbe̩le̩ le̩ la chʼuto̩ eju tabale, i mʼe̩ne̩ke̩le̩ mama ta n, e̩ne̩ke̩le̩ du la mʼo̩ n. Owñ le̩ nyʼugbo e̩bi omi le̩, oñ i kpa omi nyʼotube̩-wñ e̩ko̩, oñ i mute̩gu wa."
GEN,24,17,"Tak adu le̩ fule ledʼo, i kakini, Dʼomi otube̩-we̩ ñwu mi ñmo̩ pe̩, agba."
GEN,24,18,"Tak i kakini, Ñmo̩, odu-mi; i la mʼotube̩-wñ ro̩gu nʼo̩wo̩-wñ piopio, oñ i du ñw u ñmo̩."
GEN,24,19,"Tak e̩gba kʼi mudu ñw u ñmo̩ kpa, i kakini, Naño̩ kpa todu aminyakulumi-we̩ ge̩, gbogbo tak i bʼuma jo̩."
GEN,24,20,"Tak i hiane̩ oñ i mʼomi otube̩-wñ dudanyʼagbada, tak i ño̩ dabi fule nyʼugbo obuga kʼi kpa, i la kpa todu aminyakulumi-wñ chaka."
GEN,24,21,"Oñ e̩ne̩ le̩ kejurʼu chii; i chechi dago, kʼi ma abe̩ku Jihofa je̩ ñw ule̩-wñ la ra ñw u abe̩k i je̩ n."
GEN,24,22,"Oñ i lewatu, abu kʼaminyakulumi fʼomi ñmo̩ kpa, tak e̩ne̩ le̩ mʼelika o̩jamalia kʼuwoji-wñ chʼukpeji she̩ke̩l oka, kpai ude̩ o̩wo̩ meji kʼuwoji-wñ chʼo̩jamalia she̩ke̩l me̩gwa ko tod o̩wo̩-wñ,"
GEN,24,23,"oñ i kakini, O̩ma e̩ne̩ uwe̩ che? Ka ñwu mi, agba. Uña do̩mo̩ unyi ata-we̩ kʼa ru?"
GEN,24,24,"Tak i ka ñw u kakini, O̩ma Be̩tue̩l kʼi chʼo̩ma ku Milka bi ñwu Neho̩r u che."
GEN,24,25,"I ño̩ ka ñw u ge̩ kakini, A chene̩ e̩gbe ku ma dachi oji-wñ kpai ije̩ ki bʼuma jo̩, uña la dʼef unyi kʼe̩ ru."
GEN,24,26,Tak e̩ne̩ le̩ fʼoji dalo̩ i la dojikane̩ ñwu Jihofa.
GEN,24,27,"Oñ i kakini, Jihofa, ki chʼO̩jo̩ odu-mi Ebraham kʼi nʼele, owñ chʼO̩jo̩ ki ma mʼufe̩do̩-e̩nyo̩-wñ kpai ochochi-wñ ko bʼodu-mi te̩ n. I chʼe-mi, Jihofa fʼumi ne̩ le o̩na tʼunyi amo̩maye odu-mi."
GEN,24,28,Tak igbe̩le̩ le̩ fule naka o̩la e̩wñ-i du ñw abo unyi iye-wñ.
GEN,24,29,"Ribe̩ka la chene̩ o̩maye e̩ne̩ke̩le̩ kʼodu-wñ ko̩ Leban; oñ Leban le̩ fule dufu nyʼugbo e̩ne̩ le̩, ugbo e̩bi omi kʼa ka le̩."
GEN,24,30,"Oñ i lewatu e̩gba kʼi fʼelika le̩ li kpai ude̩ o̩wo̩ ki jʼo̩wo̩ o̩maye-wñ, kʼi ño̩ gbʼo̩la Ribe̩ka o̩maye-wñ, ka kʼabe̩le̩ e̩ne̩ le̩ ka ñwu mi, i la wʼugbo e̩ne̩ le̩; me̩ go, i dago ugbo aminyakulumi alu e̩bi omi le̩."
GEN,24,31,"Tak i kakini, Guduwa, uwe̩ ki Jihofa de̩nyo̩ ñw u le̩; e̩wñ chi kʼe̩ dago o̩doda-i? Todu omi fʼunyi ñwo̩che kpai uña todu aminyakulumi."
GEN,24,32,"Tak e̩ne̩ le̩ mugudu wʼef unyi; oñ Leban mʼane̩ aminyakulumi tu jʼane̩, i la mʼegbe kpai ije̩ todu aminyakulumi ko ñw u, kpai omi kʼi adu gwe̩ e̩re̩-wñ, kpai e̩re̩ abo ku ma jʼugbo-wñ."
GEN,24,33,"Taku ma dʼuje̩wñ gugu o̩gba-wñ kʼi je̩; ama i kakini, U je̩ ta n, i chʼe̩gba kʼu fʼuche̩-mi je̩ru me̩ ta. Oñ i kakini, Kwoka ke n."
GEN,24,34,"Tak i kakini, Adu Ebraham omi che."
GEN,24,35,"Jihofa mʼe̩nyo̩ du ñw odu-mi ololo, i la mud anana; i la mʼame̩wño̩re̩ egini kpai amokuno̩, kpai ajifa kpai o̩jamalia, kpai amadu e̩ne̩ke̩le̩ kpai onobule̩, kpai aminyakulumi, kpai amo̩ke̩ke̩te̩ ko ñw u."
GEN,24,36,Sara o̩ya odu-mi le̩ la fʼo̩ma e̩ne̩ke̩le̩ bi ñw odu-mi o̩jo̩ ogijo-wñ; i la mʼe̩wñ du kʼi ne̩ ko ñw o̩ma le̩.
GEN,24,37,"Oñ odu-mi je̩ ñwu mi fu go̩ kakini, Uwe̩ anʼo̩ya ñw o̩ma-mi kwef amo̩ma onobule̩ abo Kenan kʼu gugu oj ane̩-ma-i n;"
GEN,24,38,"e̩ muda nalo tʼunyi ata-mi ugbo abo-mi, kʼe̩ la fʼo̩ya ne̩ ñw o̩ma-mi."
GEN,24,39,"Tak u ka ñw odu-mi kakini, Ikani onobule̩ le̩ aje̩ atʼumi ubi n."
GEN,24,40,"Oñ i ka ñwu mi kakini, Jihofa kʼu nalule̩ o̩gba-wñ, owñ akpe̩ onuche̩-wñ lebʼuwe̩ kʼi je̩ ñw ule̩-we̩ ki ra ñw e̩; oñ uwe̩ anʼo̩ya ñw o̩ma-mi ugbo abo-mi kpai ugbo abo unyi ata-mi;"
GEN,24,41,"tak e-kʼe̩ go̩ ñwu mi afʼuwe̩ oji, owñ chʼe̩gba kʼe̩ lewa ogbo abo-mi, ku ma ma dʼu ñw e̩ n, mak ego̩ kʼe̩ go̩ ñwu mi afʼuwe̩ oji."
GEN,24,42,"Oñ omi lewa eñini-i ugbo e̩bi omi le̩, u kakini, O Jihofa, O̩jo̩ odu-mi Ebraham, iche̩wñ kʼuwe̩ je̩ kʼule̩-mi kʼu le-i ki ra ñwu mi,"
GEN,24,43,"go, omi dago alu e̩bi omi-i; e̩ che ki lewatu kʼigbe̩le̩ kʼi fʼo̩wo̩ mʼo̩la-wñ ne̩ kʼi adufu wa akpa omi e-kʼu naka ñw u kakini, Agba, e̩ che omi otube̩-we̩ ñwu mi ñmo̩ pe̩,"
GEN,24,44,"kʼowñ le̩ aka ñwu mi kakini, Uwe̩ ki ñmo̩, kʼu naño̩ kpa tod aminyakulumi-we̩ ge̩, e̩ne̩ le̩ ki mud onobule̩ ku Jihofa tu te̩ tod o̩ma odu-mi."
GEN,24,45,"U la kʼo̩la le̩ ef e̩do̩-mi kpa n, go Ribe̩ka kwo dufu wa, otube̩-wñ nʼika-wñ; oñ i gwo̩ru nyʼugbo e̩bi omi le̩ akpa. Tak u ka ñw u kakini, O̩ko̩ nagba bʼe̩ kʼe̩ che mi ñmo̩."
GEN,24,46,"Oñ i hika mʼotube̩-wñ ro̩gu wʼane̩ bʼojika-wñ te̩, i kakini, Ñmo̩, tak u naño̩ du ñw aminyakulumi-we̩ ñmo̩ ge̩. Abe̩le̩ u ñmo̩, tak i ño̩ je̩ ñw aminyakulumi ñmo̩ ge̩."
GEN,24,47,"Tak omi tʼowñ ene kakini, O̩ma e̩ne̩ uwe̩ che? I kakini, O̩ma Be̩tue̩l, o̩ma Neho̩r ku Milka bi ñw u. Tak u mʼelika le̩ du tunyu iñmo̩-wñ, u ño̩ kʼude̩ nyʼu o̩wo̩."
GEN,24,48,"Tak u fʼoji-mi dalo̩, oñ u dojikane̩ ñwu Jihofa, u laño̩ kele Jihofa, O̩jo̩ odu-mi Ebraham, kʼi du mi le̩ o̩na ochochi kʼu fʼo̩ma o̩maye odu-mi ne̩ ñw o̩ma-wñ."
GEN,24,49,"Oñ ifai iche̩wñ ku me̩ amo̩la ñw odu-mi ku me̩ achʼochochi kpʼowñ, me̩ ka ñwu mi; i ma dʼabe̩le̩ n, ka ñwu mi; kʼu rida tʼo̩wo̩ awo̩to̩ abe̩k o̩wo̩ awohi."
GEN,24,50,"E̩gba le̩ Leban kpai Be̩tue̩l dohi ñw u kakini, E̩te̩ e̩wñ-i kwʼugbo Jihofa; a neke ka e̩bie̩ne̩ abe̩k e̩nyo̩ ñw e̩ n."
GEN,24,51,"Go, Ribe̩ka dʼo̩gba-we̩ le̩, mʼowñ du alo, kʼi chʼo̩ya o̩ma odu-we̩, alu ku Jihofa ka le̩."
GEN,24,52,"Oñ i lewatu e̩gba kʼadu Ebraham gbʼo̩la-ma le̩, i fʼeju-wñ bʼane̩ ma ñwu Jihofa."
GEN,24,53,"Tak adu le̩ kʼe̩wñ ijaga dufu, e-ajifa kpai e-o̩jamalia, kpai ukpo, oñ i muko ñwu Ribe̩ka; i ño̩ kʼe̩wñ akoko ñw o̩maye-wñ kpai iye-wñ ge̩."
GEN,24,54,"Tak owñ kpai abo ku ma jʼugbo-wñ fʼe̩wñ je̩, ma la ñmo̩, oñ ma fʼoluʼka le̩ o̩mo̩. Taku ma kwane̩ odudu-wñ, oñ i kakini, Me̩ je̩ ñwu mi lo tʼugbo odu-mi."
GEN,24,55,"Tak o̩maye igbe̩le̩ le̩ kpai iye-wñ kakini, Je̩ ñw igbe̩le̩-i kʼi nʼo̩jo̩ je̩ kpai awa pe̩ ta, i ki nyarʼo̩jo̩ me̩gwa n; ubi le̩ tak i alo."
GEN,24,56,"I muda ka ñwu ma kakini, Me̩ ki da mi hi n, todabu ku Jihofa je̩ ñw ule̩-mi ra ñwu mi; je̩ ñwu mi lo kʼu nanyʼugbo odu-mi."
GEN,24,57,"Taku ma kakini, A adʼ igbe̩le̩-i wa kʼa gbʼalu-wñ."
GEN,24,58,"Taku ma fu Ribe̩ka do̩ wa, oñ ma ka ñw u kakini, E̩ le bʼe̩ne̩-i alo? Oñ i kakini, Nale."
GEN,24,59,Taku ma je̩ ñwu Ribe̩ka o̩maye-ma le̩ kpai onobule̩ ki adejutʼo̩ kpai adu Ebraham kpai abo-wñ ku ma lo.
GEN,24,60,"Oñ ma kadua ñwu Ribe̩ka, ma ka ñw u kakini, O̩maye-wa, ugbe̩-we̩ ki chʼicham icham o̩be̩le̩ke̩te̩; ugbe̩-we̩ ki ne̩ alaku abo ku ma chulaka ma."
GEN,24,61,"Taku Ribe̩ka kwane̩, kpai amigbe̩le̩-wñ, ma la tano aminyakulumi, oñ ma tʼe̩ne̩ le̩ ubi; abe̩le̩ adu le̩ mu Ribe̩ka du, i le-wñ."
GEN,24,62,"Oñ Aise̩k kwʼo̩na Bir-lehairo̩i wa, todu i gugu ane̩ owo o̩pata o̩gane̩ le̩."
GEN,24,63,"Tak Aise̩k no̩lada nyʼoko e̩gba ane̩ kʼi kpibe; oñ i chi eju-wñ nyate̩, i la li, go, aminyakulumi awa."
GEN,24,64,"Taku Ribe̩ka chi eju-wñ nyate̩, oñ abu kʼi fʼAise̩k li, i mudachi kwʼoj inyakulumi tane̩,"
GEN,24,65,"oñ i ka ñw adu le̩ kakini, E̩ne̩ tʼale oko kʼi aledo wa awa-i? Oñ adu le̩ kakini, Odu-mi le̩ de̩. Tak i mʼukpo-wñ du bʼoji-wñ ma wane̩."
GEN,24,66,Tak adu le̩ mʼe̩wñ du kʼi che du ka ñw Aise̩k.
GEN,24,67,"Oñ Aise̩k mʼonobule̩ le̩ du tef unyabo Sara, iye-wñ, i la mu Ribe̩ka du oñ i mud o̩ya-wñ; i la fe̩do̩-wñ. Abe̩le̩ e̩do̩ Aise̩k nyi ubi kʼiye-wñ ku le̩."
GEN,25,1,"Oñ Ebraham fʼo̩ya omune̩ ne̩, odu-wñ la ko̩ Ke̩tura."
GEN,25,2,Owñ le̩ fu Zimran kpai Jo̩kshan kpai Me̩dan kpai Midi an kpai Ishbak kpai Shua bi ñw u.
GEN,25,3,Oñ Jo̩kshan fu Shiba kpai Dedan bi. Amo̩ma e̩ne̩ke̩le̩ e-Dedan la chʼAshurim kpai Letushim kpai Leumim.
GEN,25,4,Amo̩ma e̩ne̩ke̩le̩ Midian la chʼE̩fa kpai E̩fe̩r kpai Hano̩k kpai Abida kpai Eldaa. Abo-i chaka chʼamo̩ma Ke̩tura.
GEN,25,5,Ebraham la mʼe̩wñ du kʼi ne̩ ko ñw Aise̩k.
GEN,25,6,"Ebraham muda kʼe̩wñ chʼamo̩ma e̩ne̩ke̩le̩ kʼamabadu Ebraham bi ñw u, ele lale, oñ abu kʼi adeju ta i je̩ ñwu ma kwo bʼo̩ma-wñ Aise̩k te̩ tʼo̩wo̩ olodudu tʼoj ane̩ olodudu le̩."
GEN,25,7,O̩jo̩ udeju Ebraham la chʼo̩do̩ o̩gbo̩ me̩jo̩ nyoke me̩gwe̩lu.
GEN,25,8,"Tak Ebraham mʼiñmi da, i kwojolugbo nana tak i ku, i gbo, o̩do̩-wñ jo̩ kpa, oñ ma mʼu du atefu abo-wñ."
GEN,25,9,"Tak Aise̩k kpai Ishmae̩l amo̩ma-wñ le̩ mʼowñ du ji ef owo Makpila, oko Ifro̩n o̩ma Zoar, e̩ne̩ abo He̩t le̩, owñ chʼe-ki dʼo̩gba Mamre."
GEN,25,10,"Oko e-kʼEbraham la kwʼo̩wo̩ amo̩ma He̩t le̩. O̩mo̩ ma dʼEbraham ji, kpai Sara o̩ya-wñ."
GEN,25,11,"Oñ i lewatu anubi uku Ebraham, kʼO̩jo̩ de̩nyo̩ ñw o̩ma-wñ Aise̩k. Aise̩k la gugu eti Bir-lehairo̩i."
GEN,25,12,"O̩gba o̩gba e-Ishmae̩l, o̩ma Ebraham, e-ki Hega e̩ne̩ Ijipti kʼi chʼadu onobule̩ e-Sara bi ñw Ebraham le̩ de̩."
GEN,25,13,"Odu amo̩ma e̩ne̩ke̩le̩ e-Ishmae̩l la de̩, owñ chʼodu-ma alu ku ma bi ma aro̩ne aro̩ne; odu o̩mo̩gba Ishmae̩l ko̩ Nebayo̩t; kpai Ke̩dar kpai Adbie̩l kpai Mibsam"
GEN,25,14,"kpai Mishma kpai Duma kpai Masa,"
GEN,25,15,kpai Hadad kpai Tema kpai Jetur kpai Nafish kpai Kedema.
GEN,25,16,"Abo le̩ chʼamo̩ma e̩ne̩ke̩le̩ Ishmae̩l, e-le̩ chʼodu odu-ma ewo ewo-ma, kpai uru uru-ma; ma chʼamidachi me̩gweji o̩lo̩pu o̩lo̩pu-ma."
GEN,25,17,"Edeju kʼIshmae̩l deju la chʼo̩do̩ o̩gbo̩ me̩fa nyoke me̩gwebie; tak i mʼiñmi da, oñ i leku, oñ ma mʼowñ du atefu abo-wñ."
GEN,25,18,Oñ ma dodo jo̩ akwo Hafila gbogbo wa Shur e-ki dʼo̩gba Ijipti abu kʼe̩ lo tʼo̩wo̩ Asiria: i filinyane̩ eju amo̩maye-wñ chaka.
GEN,25,19,"E-i la chʼo̩gba o̩gba amo̩ma Aise̩k, o̩ma Ebraham: Ebraham fʼAise̩k bi,"
GEN,25,20,"o̩do̩ Aise̩k la chʼo̩do̩ o̩gbo̩ meji e̩gba kʼi fu Ribe̩ka, o̩ma Be̩tue̩l, e̩ne̩ Siria e-Padan-aram, o̩maye Leban e̩ne̩ Siria le̩ ne̩ chʼo̩ya-wñ."
GEN,25,21,"Tak Aise̩k rodubo̩ Jihofa tod o̩ya-wñ, todabu kʼi chʼagaji; Jihofa la mʼuro-dubo̩-wñ gbagbo̩, oñ Ribe̩ka o̩ya-wñ fefunyo̩."
GEN,25,22,"Tak amo̩ma-wñ jʼefu-wñ akobʼo̩la-ma; oñ i kakini, Abe̩le̩? E̩wñ ache mi-i? Tak i nyʼatu Jihofa ene."
GEN,25,23,"Oñ Jihofa ka ñw u kakini,"
GEN,25,24,"Tak e̩gba kʼo̩jo̩ o̩ma ebi-wñ jo̩, go, ukpejima meji jʼefu-wñ."
GEN,25,25,"E-ki wane̩ ejodudu la chʼekpikpa, o̩chaka año̩la-wñ dabe̩ne̩ kʼukpo ku ma ne̩ edudu hi; oñ ma dʼodu-wñ ko̩ Iso̩."
GEN,25,26,"Ubi le̩ tak o̩maye-wñ wʼane̩, o̩wo̩-wñ la tato̩ agbe̩re̩ Iso̩; oñ ma dʼodu-wñ ko̩ Jeko̩b: o̩do̩ Aise̩k la chʼo̩do̩ o̩gbo̩ me̩ta e̩gba kʼo̩ya-wñ bi ma."
GEN,25,27,"Oñ abimo̩to̩ e̩ne̩ke̩le̩ le̩ gbʼo̩kone̩ alo; Iso̩ la chʼado̩de̩ ki gbeju, e̩ne̩ oko i che; Jeko̩b la chʼe̩nami, i gugu ef unyabo."
GEN,25,28,"Aise̩k la fe̩do̩ Iso̩, todabu kʼe̩la o̩de̩-wñ arinyo̩ alu-wñ: Ribe̩ka muda fe̩do̩ Jeko̩b."
GEN,25,29,"Jeko̩b la nʼo̩je̩ ahi ikoʼka oñ Iso̩ kwo oko awa, o̩la-wñ muda."
GEN,25,30,"Tak Iso̩ ka ñwu Jeko̩b kakini, Agba, e̩ dʼuje̩wñ ekpikpa le̩ ñwu mi je̩, agba, todu o̩la-mi muda! Todu ku ma dʼodu-wñ ko̩ Ido̩m le̩ de̩."
GEN,25,31,"Taku Jeko̩b kakini, E̩ mʼo̩da o̩mo̩gba-we̩ du ta ñwu mi la ejodudu ta."
GEN,25,32,"Oñ Iso̩ kakini, Go, omi ache kʼu ku-i; ile e̩wñ oñ o̩da o̩mo̩gba ache ñwu mi ke?"
GEN,25,33,"Taku Jeko̩b kakini, Go̩ ñwu mi eñini-i ke. Tak i fu go̩ ñw u, oñ i mʼo̩da o̩mo̩gba-wñ du ta ñwu Jeko̩b la."
GEN,25,34,"Taku Jeko̩b mʼakala kpai uje̩wñ e̩gwa le̩ du ñw Iso̩, oñ i je̩, i la ñmo̩, tak i kwane̩, i le wñ. Abe̩le̩ Iso̩ fʼo̩da o̩mo̩gba-wñ do̩ rʼibe̩te̩."
GEN,26,1,"Tak ukpo̩ta ño̩ dʼane̩ le̩ akpa, kʼi chʼojoji ñw ukpo̩ta ejodudu e-ki kpa adiko Ebraham le̩. Oñ Aise̩k nyi Ge̩rar ugbo Abime̩le̩k onu abo Filistia."
GEN,26,2,"Taku Jihofa kwotejugede ñw u, i kakini, E̩ ki gwo̩ru nyʼIjipti no; e̩ kwogugu oj ane̩ e-kʼu naka ñw e̩."
GEN,26,3,"Ge̩ne̩ ane̩-i, tak u nadʼugbo-we̩, oñ nade̩nyo̩ ñw e̩; todu nakʼane̩-i du ñw uwe̩ kpai ugbe̩-we̩, alu kʼu go̩ ñw Ebraham ata-we̩ le̩, abe̩le̩ nache."
GEN,26,4,"Naño̩ je̩ ñw ugbe̩-we̩ ki wewe nyo̩gba dab awo ojale, oñ nakʼane̩-i du ñw ugbe̩-we̩; omi la ade̩nyo̩ ñw abo uche̩ichi du ane̩-ile̩-i lef ugbe̩-we̩:"
GEN,26,5,"todabu kʼEbraham gbʼomu-mi gbo̩, kʼi ño̩ fejute̩ e̩wñ kʼu du ñw u kʼi de kpai uko̩-mi kʼu te̩ ñw u, kpai uhio̩me̩-mi, kpai uko̩-o̩la-mi."
GEN,26,6,Abe̩le̩ Aise̩k kwogugu Ge̩rar.
GEN,26,7,"Oñ abo unyi le̩ tʼe ene o̩la o̩ya-wñ, i kakini, O̩maye-mi i che; todu i chokpo eka kʼo̩ya-wñ, tode̩gba kʼabo emi adʼumi kpa todu Ribe̩ka, i ka; todu kʼowñ chʼuto̩ eju."
GEN,26,8,"Oñ i lewatu abu kʼi do̩mo̩ kpo̩kpe̩ tak Abime̩le̩k, onu abo Filistia le̩, nyʼope go, oñ i li abu kʼAise̩k ache̩ñwe̩le̩ kpai Ribe̩ka o̩ya-wñ."
GEN,26,9,"Tak Abime̩le̩k fʼAise̩k do̩, i ka ñw u kakini, Go, ochochi, o̩ya-we̩ i che; abʼe̩ le kʼe̩ ka kʼowñ chʼo̩maye-we̩? Tak Aise̩k ka ñw u kakini, Todabu kʼu kakini, Tode̩gba kʼu naku todu-wñ."
GEN,26,10,"Oñ Abime̩le̩k kakini, E̩wñ chʼe-kʼe̩ che wa-i? I ma gbegbe n, e̩ne̩ʼka ma bʼo̩ya-we̩ dachi, oñ uwe̩ ma je̩ ñw a fʼudu fe̩."
GEN,26,11,"Tak Abime̩le̩k hi amone̩ le̩ du owu kakini, E̩ne̩ du ki dʼo̩wo̩kado e̩ne̩ kide̩ abe̩k o̩ya-wñ, ekpa ma akpa e̩ne̩ le̩ chuu."
GEN,26,12,"Tak Aise̩k fʼe̩wñ gbe̩ ane̩ le̩, oñ i nʼawo ñw u ogume̩lu o̩do̩ le̩ gbage̩de̩. Jihofa la de̩nyo̩ ñw u,"
GEN,26,13,"oñ e̩ne̩ le̩ mud anana, i nanana nana nyo̩gba waa gbogbo tak i mud anana ololo."
GEN,26,14,"E̩wñ ukpa-wñ chʼame̩wño̩re̩ egini kpai amokuno̩, amikono-wñ laño̩ wewe; tak abo Filistia kwolie̩na-wñ."
GEN,26,15,"(Aluka obuga du kʼamadu ata-wñ gwa adiko Ebraham ata-wñ, abo Filistia nʼike̩te̩ fukaji.)"
GEN,26,16,"Tak Abime̩le̩k ka ñw Aise̩k kakini, Kwo bʼuwa te̩; todu e̩ gbiti tʼuwa le nana me̩."
GEN,26,17,"Abe̩le̩ Aise̩k kwo̩mo̩ le̩, oñ i fʼunyabo-wñ fa o̩go̩wo Ge̩rar, i la kwogugu o̩mo̩."
GEN,26,18,"Aise̩k laño̩ dabi fʼobuga omi le̩ gwa ge̩, owñ chʼe-ku ma gwa adiko Ebraham ata-wñ; todu abo Filistia fukaji abu kʼEbraham leku; i ño̩ dʼodu-wñ alu kʼata-wñ dʼodu-wñ lale."
GEN,26,19,"Tak amadu Aise̩k gwa o̩go̩wo le̩, ma la fʼobuga e-kʼomi-wñ abi kwef ane̩ li."
GEN,26,20,"Tak abo ku ma dejutʼame̩wño̩re̩ Ge̩rar tukana kpai abo ku ma dejutʼame̩wño̩re̩ Aise̩k, ma kakini, Omi le̩ awa ne̩. Abe̩le̩ i dʼodu obuga le̩ ko̩ E̩se̩k todabu ku ma tukana kpai owñ."
GEN,26,21,"Taku ma ño̩ fʼobuga omune̩ gwa, ma laño̩ tukana e-le̩ ge̩; oñ i dʼodu e-le̩ ko Sitna."
GEN,26,22,"Oñ i kwʼo̩mo̩, i fʼobuga omune̩ gwa, ma ño̩ tukana e-le ge̩ n; i la dʼodu e-le̩ ko Rehobo̩t, i kakini, Todu Jihofa fʼuña fe̩ ñw a fai me̩, a ñʼabi amo̩ma wewe ane̩-i."
GEN,26,23,Tak i kwʼo̩mo̩ le tu Birshiba.
GEN,26,24,"Oñ Jihofa kwotejugede ñw u odu o̩jo̩ le̩, i kakini, Omi, O̩jo̩ ata-we̩ Ebraham le̩ de̩; e̩ ki chokpo n, todu kʼomi dʼugbo-we̩, u ñʼade̩nyo̩ ñw e̩, nache kʼugbe̩-we̩ ki wewe nyo̩gba todu adu-mi Ebraham."
GEN,26,25,"Tak i fʼubo̩ iche̩bo̩ kpa o̩mo̩, oñ i fʼodu Jihofa do̩, i laño̩ fʼunyabo-wñ fa o̩mo̩ ge̩. O̩mo̩ amadu Aise̩k laño̩ fʼobuga gwa ge̩."
GEN,26,26,"Tak Abime̩le̩k kpai Ahusat, onuku-wñ, kpai Fiko̩l onu ogu-wñ kwo Ge̩rar nyʼugbo-wñ."
GEN,26,27,"Oñ Aise̩k ka ñwu ma kakini, E̩wñ chi ku me̩ wʼugbo-mi, abu ku me̩ chʼulaka-mi ku me̩ la fʼumi ne kwugbo me̩?"
GEN,26,28,"Ma kakini, A li ejugede pee ka ki Jihofa dʼugbo-we̩; oñ a kakini, kʼawa ki go̩ ñw o̩la-wa, owñ chʼawa kpai uwe̩, kʼa kpʼalo kpai uwe̩,"
GEN,26,29,"ka kʼuwe̩ ache wa e̩bie̩ne̩ n, alu kʼawa ma do̩wo̩kado uwe̩ n, kʼawa ma che uwe̩ abu du n, chai e̩nyo̩ kate, kʼa ño̩ je̩ ñw e̩ lo kpai ure̩do̩. Uwe̩ mud e̩ne̩ ki Jihofa de̩nyo̩ ñw u fai me̩."
GEN,26,30,"Tak i fʼo̩je̩ ojo hi ñwu ma, oñ ma fʼe̩wñ je̩, ma la ñmo̩."
GEN,26,31,"Oñ ma takpa kwane̩ odudu-wñ, ma la go̩ ñw o̩la-ma; tak Aise̩k fʼahite̩-ma che, oñ ma kwʼugbo-wñ le kpai ure̩do̩."
GEN,26,32,"Oñ i lewatu o̩jo̩ le̩, kʼamadu Aise̩k lewa ka o̩la obuga ku ma gwa le̩ ñw u, ma ka ñw u kakini, Awa fʼomi li me̩."
GEN,26,33,Tak i dʼodu-wñ ko̩ Shiba ; todule̩ odu ewo le̩ ko̩ Birshiba gbogbo tʼeñini.
GEN,26,34,Oñ e̩gba kʼo̩do̩ Iso̩ jo̩ o̩gbo̩ meji i ne̩ Judit o̩ma onobule̩ Biri e̩ne̩ abo He̩t kpai Basemat o̩ma onobule̩ E̩lo̩n e̩ne̩ abo He̩t chʼo̩ya.
GEN,26,35,Ama le̩ chʼe̩wñ kʼe̩do̩ Aise̩k kpai Ribe̩ka kpabie̩.
GEN,27,1,"Oñ i lewatu e̩gba kʼAise̩k mud ogijo, kʼeju-wñ de̩ bulubulu, kʼi ma ño̩ gane̩ ge̩ n, i fʼo̩ma o̩gba-wñ Iso̩ do̩ wa, i ka ñw u kakini, O̩ma-mi; oñ i dohi ñw u kakini, Omi de̩."
GEN,27,2,"Tak i kakini, Go ta, omi mud ogijo me̩, u la ma o̩jo̩ uku-mi n."
GEN,27,3,"Todule̩, agba, mʼe̩wñ o̩de̩-we̩ ko fai, owñ chʼahiagba-we̩ kpai o̩o̩do̩-we̩, kʼe̩ nyʼegbili kʼe̩ kpʼe̩la ñwu mi,"
GEN,27,4,"kʼe̩ fʼo̩je̩ e̩rinyo̩ hi ñwu mi, o̩gʼe-kʼu natene le̩, kʼe̩ muduwa ñwu mi kʼu naje̩; todu kʼonugo-mi ki kadua ñw e̩ o̩gba tak u ku."
GEN,27,5,"Ribe̩ka la heti agbo̩ e̩gba kʼAise̩k ko̩la ñw Iso̩, o̩ma-wñ le̩. Oñ Iso̩ nyʼegbili kʼi do̩de̩ e̩la, kʼi mʼu duwa."
GEN,27,6,"Taku Ribe̩ka ka ñwu Jeko̩b o̩ma-wñ kakini, Go, omi gbo̩ abu kʼata-we̩ ko̩la ñw Iso̩, o̩maye-we̩, i kakini,"
GEN,27,7,"Mʼe̩la-o̩de̩ duwa ñwu mi kʼe̩ fʼo̩je̩ e̩rinyo̩ hi ñw omi, kʼomi kʼu je̩ kʼu kadua ñw e̩ eju Jihofa o̩gba tak u ku."
GEN,27,8,"Todule̩, o̩ma-mi, e̩ nagbʼomu-mi kʼe̩ che alu kʼu nañwa ñw e̩-i."
GEN,27,9,"Nyʼugbo ame̩wño̩re̩ egini faifai kʼe̩ mʼamo̩ma ewo meji ki nyo̩ ko̩ kwʼo̩mo̩ wa ñwu mi, kʼu nako ma che o̩je̩ e̩rinyo̩ todu ata-we̩, alu kʼi atene le̩;"
GEN,27,10,"tak uwe̩ ki dʼu wʼugbo ata-we̩ kʼi je̩, todu kʼi kadua ñw e̩ o̩gba tak i ku."
GEN,27,11,"Jeko̩b muda ka ñwu Ribe̩ka iye-wñ kakini, Go Iso̩, o̩maye-mi le̩ chene̩ edudu o̩la nana, o̩la-mi la de̩ bo̩lo̩bo̩lo̩."
GEN,27,12,"Ikani ata-mi ado̩wo̩chʼo̩la-mi tak i adabe̩ne̩ kʼu nachʼo uke̩ eju-wñ oñ nafʼama fa wa bʼo̩la-mi ma, i chʼe̩nyo̩ n."
GEN,27,13,"Tak iye-wñ ka ñw u kakini, Ama-we̩ ki dʼoji-mi, o̩ma-mi; omu-mi e̩ gbagbo̩ kate, lo kʼe̩ mʼu ko wa."
GEN,27,14,Oñ i le namʼuma ko wʼugbo iye-wñ; tak iye-wñ fʼo̩je̩ e̩rinyo̩ hi alu kʼata-wñ tene.
GEN,27,15,"Taku Ribe̩ka mʼe̩wñ o̩la Iso̩ o̩ma o̩gba-wñ le̩ e-ki nyo̩ ko, owñ chʼe-ki jʼugbo-wñ ef unyi, oñ i mudu tʼo̩la Jeko̩b, o̩ma-wñ kekele;"
GEN,27,16,tak i mʼaño̩ amo̩ma ewo le̩ ko wenyu o̩wo̩-wñ kpai o̩fa-wñ ugbo ki de̩ be̩lo̩bo̩lo̩:
GEN,27,17,tak i mʼo̩je̩ e̩rinyo̩ kpai akala kʼi che ko nyʼo̩wo̩ o̩ma-wñ Jeko̩b.
GEN,27,18,"Tak i lewa ugbo ata-wñ, i kakini, Ata-mi; oñ i dohi ñw u kakini, Omi de̩; uwe̩ e̩ne̩ de̩, o̩ma-mi?"
GEN,27,19,"Taku Jeko̩b ka ñw ata-wñ kakini, Omi Iso̩, o̩mo̩gba-we̩ de̩. Alu kʼe̩ ka ñwu mi u che me̩; e̩ kwane̩ gugu kʼe̩ je̩ e̩la-o̩de̩-mi, kʼonugo-we̩ ki kadua ñwu mi."
GEN,27,20,"Ama Aise̩k ka ñw o̩ma-wñ kakini, Ab i le kʼe̩ hika li piopio abe̩i, o̩ma-mi? Oñ i kakini, Todabu ki Jihofa O̩jo̩-we̩ je̩ ñwu mi kʼu hika hiane̩."
GEN,27,21,"Tak Aise̩k ka ñwu Jeko̩b kakini, Agba, te̩wa kʼu do̩wo̩chʼo̩la-we̩, o̩ma-mi, abe̩k uwe̩ chʼo̩ma-mi Iso̩ pio̩ abe̩k i chʼuwe̩ n."
GEN,27,22,"Taku Jeko̩b te̩wʼugbo Aise̩k ata-wñ, oñ i do̩wo̩chʼo, i kakini, Omuko̩la-i chʼomu Jeko̩b, o̩wo̩-wñ muda chʼo̩wo̩ Iso̩."
GEN,27,23,"I la mejuma owñ n, todabu kʼo̩wo̩-wñ chʼedudu alu kʼo̩wo̩ o̩maye-wñ Iso̩ de̩; todabe̩le̩ i kadua ñw u."
GEN,27,24,"Oñ i kakini, Uwe̩ chʼo̩ma-mi Iso̩, ochochi? I kakini, Omi de̩."
GEN,27,25,"Tak i ka ñw u kakini, Dʼu wʼugbo-mi kʼu naje̩ e̩la o̩de̩ o̩ma-mi, todu kʼonugo-mi ki kadua ñw e̩. Tak i mʼu du wʼugbo-wñ, i la fʼu je̩; i ño̩ mʼomi achiwebe̩te̩ma du ñw u, i la ñmo̩."
GEN,27,26,"Tak ata-wñ Aise̩k ka ñw u kakini, Te̩wa fai, o̩ma-mi, kʼe̩ dʼalu kʼumi alu."
GEN,27,27,"Tak i lewa dʼalu kʼo̩ alu; oñ i gbo̩ ikpe̩ e̩wñ o̩la-wñ, i kadua ñw u, i kakini,"
GEN,27,28,"O̩jo̩ ki du eli kwʼefojale ñw e̩,"
GEN,27,29,"O̩jo̩ ki je̩ ñw amone̩ che e̩wñ ñw e̩,"
GEN,27,30,"Oñ i lewatu abu kʼAise̩k kadua ñw Jeko̩b kpa, abu ku Jeko̩b dubigba kwugbo Aise̩k ata-wñ pe̩, ababale̩, Iso̩, o̩maye-wñ la mojida kwʼo̩de̩-wñ wa."
GEN,27,31,"I ño̩ hi o̩je̩ e̩rinyo̩, oñ i mʼu du wʼugbo ata-wñ. I ka ñw ata-wñ kakini, Ata-mi ki kwane̩ kʼi je̩ e̩la-o̩de̩ o̩ma-wñ-i, kʼonugo-we̩ ki kadua ñwu mi."
GEN,27,32,"Tak Aise̩k ata-wñ ka ñw u kakini, Uwe̩ e̩ne̩ de̩? Oñ ikakini, Omi o̩ma-we̩, o̩mo̩gba-we̩, Iso̩ de̩."
GEN,27,33,"Tak o̩la Aise̩k ro̩wo̩ ega tabale, i kakini, Mak e̩ne̩ dʼe̩la o̩de̩ wʼugbo mi, kʼomi ño̩ je̩ chaka o̩gba tak e̩ wa-i? Omi la mʼadua ko ñw u me̩. Ochochi, ede̩nyo̩ ma ade̩nyo̩ ñw u chuu."
GEN,27,34,"E̩gba kʼIso̩ gbʼo̩la kʼata-wñ ka, i kwo kwa anyanyi tabale̩, i ka ñw ata-wñ kakini, Kadua ñwu mi, ata-mi, omi onugo, ge̩."
GEN,27,35,"Tak i kakini, O̩maye-we̩ wa dʼo̩wo̩ yʼumi eju, oñ i mʼe̩nyo̩-we̩ gba."
GEN,27,36,"Tak i kakini, Odu-wñ ku ma do̩ ko̩ Jeko̩b chʼeju-wñ n? Todu onu meji kʼi dʼo̩wo̩ dʼomi agbe̩re̩-i de̩. I bʼumi gba ugugu o̩mo̩gba; fai, go i ño̩ mʼe̩nyo̩-mi gba, Oñ i ño̩ kakini, Uwe̩ do̩wo̩mʼe̩nyo̩ O̩jo̩ du tane̩ todu mi n?"
GEN,27,37,"Tak Aise̩k dohi ñw Iso̩ kakini, Go, u mʼowñ du chʼodu-we̩, u la mʼamo̩maye-wñ ko chʼabuko̩lo̩-wñ, o̩ka kpai omi achiwebe̩te̩ma etito̩ chʼo̩wo̩ kʼu ne̩ kʼo̩ dago. O̩ma-mi, e̩wñ nafiʼache todu we̩ ta?"
GEN,27,38,"Tak Iso̩ ka ñw ata-wñ kakini, Ata-mi, e̩nyo̩ kʼe̩ ne̩ chʼokate? Kadua ñwu mi, tʼomi onugo ge̩, O̩, ata-mi. Tak Iso̩ dʼomu dago, araku."
GEN,27,39,"Tak Aise̩k, ata-wñ, dohi ñw u kakini,"
GEN,27,40,"O̩kwo̩chageli oñ uwe̩ ane̩ tene uje̩-wñ,"
GEN,27,41,"Oñ Iso̩ chulaka Jeko̩b todu adua kʼata-wñ ko ñw u, tak Iso̩ ka ef e̩do̩-wñ kakini, O̩jo̩ kʼu nadeku ata-mi me̩ro̩wo̩; e̩gbale̩ tak u nadʼo̩maye-mi Jeko̩b kpa."
GEN,27,42,"Ma muda dʼo̩la Iso̩, o̩mo̩gba-wñ le̩, ka ñwu Ribe̩ka; oñ i kpʼone̩ ado̩ Jeko̩b o̩ma-wñ kekele, i ka ñw u kakini. Go, Iso̩, o̩maye-we̩ anyi o̩la-wñ e̩do̩ ugbo we̩, kʼi adʼe̩ kpa."
GEN,27,43,"Fai todule̩ o̩ma-mi, e̩ nagbʼomu-mi gbo̩; kwane̩, kʼe̩ ra nyʼugbo Le̩ban, o̩maye-mi e̩ne̩ke̩le̩, Haran,"
GEN,27,44,"kʼe̩ bʼo̩ nʼo̩jo̩ je̩ o̩mo̩ pe̩, gbogbo tʼe̩gba kʼuke̩do̩fulu o̩maye-we̩ murida;"
GEN,27,45,"gbogbo tʼe̩gba kʼuwe̩do̩ o̩maye-we̩ rida bʼe̩ te̩, kʼi gbenyo̩ e-kʼuwe̩ chʼo̩; e̩gbale̩ tak u nakpʼone̩ wa adʼe̩ kwo o̩mo̩. E̩wñ chi kʼu nadeku ame̩ meji o̩jo̩ kate?"
GEN,27,46,"Taku Ribe̩ka ka ñw Aise̩k kakini, Edeju kʼu deju-i kʼumi o̩la noji amo̩ma onobule̩ He̩t. Iche̩wñ ku Jeko̩b fʼo̩ya ne̩ ef amo̩ma onobule̩ He̩t kʼi dʼalu kʼabo-i de̩, owñ chʼonobule̩ ane̩-iʼka, e̩wñ chʼe̩nyo̩ kʼudeju-mi ali?"
GEN,28,1,"Tak Aise̩k fu Jeko̩b do̩, oñ i kadua ñw u, i la fʼuko̩ te̩ ñw u, i ka ñw u kakini, E̩ ki nʼo̩ya ef abobule̩ Kenan-i no."
GEN,28,2,"Kwane̩, kʼe̩ lo tu Padan-aram, tʼunyi Be̩tue̩l ata iye-we̩; o̩mo̩ e̩ nʼo̩ya-we̩ kwo, ef amo̩ma onobule̩ Leban, o̩maye iye-we̩ le̩."
GEN,28,3,"O̩jo̩ Odo̩bao̩gagu ki de̩nyo̩ ñw e̩, kʼi je̩ ñw e̩ nʼugbe̩, kʼe̩ wewe nyo̩gba, todu kʼuwe̩ ki mud ujeju amone̩."
GEN,28,4,"I ki ño̩ mʼe̩nyo̩ Ebraham du ñw e̩, kpai ugbe̩-we̩ manyʼuwe̩ ge̩, todu kʼuwe̩ ki nʼane̩ ugbo kʼe̩ ge̩ne̩-i, e-ki Jihofa du ñw Ebraham!"
GEN,28,5,"Abe̩le̩ Aise̩k fu Jeko̩b kpe̩ le; oñ i le tu Padan-aram ugbo Leban, o̩ma Be̩tue̩l, e̩ne̩ Siria le̩, owñ chʼe-kʼi chʼo̩maye Ribe̩ka, iye Jeko̩b kpai Iso̩."
GEN,28,6,"Iso̩ la li abu kʼAise̩k kadua ñwu Jeko̩b kʼi ño̩ fʼu kpe̩ le tu Padan-aram, kʼi nʼo̩ya kwʼo̩mo̩, i ño̩ li abu kʼi kadua ñw u kʼi ño̩ fʼuko̩ te̩ ñw u kakini, Uwe̩ ki nʼo̩ya ef abobule̩ Kenan in."
GEN,28,7,"I ño̩ li ka ku Jeko̩b la gbʼomu ata-wñ kpai iye-wñ gbo̩, kʼi la le tu Padan-aram."
GEN,28,8,"Abu kʼIso̩ li ka kʼabobule̩ Kenan bie̩ne̩ eju Aise̩k ata-wñ,"
GEN,28,9,"tak Iso̩ le tugbo Ishmae̩l oñ i fu Mahalat o̩ma Ishmae̩l, ki chʼo̩ma Ebraham, o̩maye Nebaio̩t ne̩ chʼo̩ya-wñ, manyʼamo̩ya-wñ kʼi ne̩ akwoubi le̩."
GEN,28,10,"Oñ Jeko̩b kwo Birshiba, i le tʼo̩wo̩ Haran."
GEN,28,11,"I lewa ugboʼka, oñ i ru o̩mo̩ gbogbo ñw o̩jo̩, todabu kʼolu tunyane̩. Oñ i mʼokuta o̩mo̩ oka du, i mʼoji-wñ du nʼo, oñ i kwodachi o̩mo̩ kʼi lolu."
GEN,28,12,"Tak i nʼo̩na, go, agube dago ane̩-ile̩, oji-wñ la te̩ gbogbo kado efojale; go, amonuche̩ O̩jo̩ jʼo̩la-wñ ate̩gu, ma la agwo̩ru!"
GEN,28,13,"Go, Jihofa la dago ugbo oji-wñ ate̩, i kakini, Omi che Jihofa, O̩jo̩ Ebraham, ata-we̩ kpai O̩jo̩ Aise̩k; ane̩ kʼuwe̩ dachi oji-wñ le̩, nadu ñw e̩ kpai ugbe̩-we̩;"
GEN,28,14,ugbe̩-we̩ la adabu ebutu ane̩. Uwe̩ la akpatuka tʼo̩wo̩ olane̩ kpai o̩wo̩ olodudu kpai o̩wo̩ o̩pata mejeji; oñ ef uwe̩ kpai ef ugbe̩-we̩ ma la ade̩nyo̩ ñw abo akwo̩ra unyi akwo̩ra unyi du ane̩-ile̩-i.
GEN,28,15,"Go, omi la dʼugbo-we̩, nafʼe̩ de ugbo du kʼe̩ nyi, u ñʼadʼe̩ dabi tʼoj ane̩-i ge̩; todu natʼuwe̩ no̩ n, gbogbo tak ufʼe̩wñ kʼomi ka o̩la-wñ ñw e̩ che."
GEN,28,16,"Taku Jeko̩b mʼolu ji, oñ i kakini, Ochochi, Jihofa dʼugbo-i; omi la ma n."
GEN,28,17,"Tak i kwochokpo, i kakini, Emi nʼubailo gboo! Ugbo-i chʼugbo omune̩ n, unyi O̩jo̩ de̩, alaku e-efojale la de̩-i."
GEN,28,18,"Taku Jeko̩b takpa kwane̩ odudu, oñ i mʼokuta kʼi dʼoji no le̩ du, i la mʼu du gwanyʼane̩ dago. I mʼekpo du-danyu oji-wñ."
GEN,28,19,I dʼodu ugbo kide̩ ko̩ Be̩te̩l ; odu ewo le̩ muda ko̩ Luz e̩gba ejodudu.
GEN,28,20,"Taku Jeko̩b fʼoji da kakini, Iche̩wñ kʼO̩jo̩ adʼugbo mi, kʼi ade mi o̩na kʼu nale-i, kʼi adʼuje̩wñ ñwu mi je̩, kʼi adʼukpo ñwu mi bʼo̩la ma,"
GEN,28,21,"todu kʼu ño̩ dabi wʼunyi ata-mi kpai ure̩do̩ ge̩, e̩gbale̩ taku Jihofa amud O̩jo̩-mi,"
GEN,28,22,e̩gbale̩ tak okuta kʼomi gwanyane̩ dago-i achʼunyi O̩jo̩; e̩wñ du kʼuwe̩ ako ñwu mi nadʼukpe̩ke̩gwa-wñ ñw uwe̩ chuu.
GEN,29,1,"Taku Jeko̩b mʼe̩re̩ ko nyʼule̩-wñ, oñ i lewa ane̩ abo olodudu."
GEN,29,2,"Oñ i go, go obugaʼka dʼoko le̩, i la go, ujo̩ ame̩wño̩re̩ egini me̩ta dachi kpe̩nyʼu o̩mo̩; todu ma kpa omi ñw ame̩wño̩re̩ egini kwef obuga le̩. Okuta ki nʼalu obuga le̩ chenana."
GEN,29,3,"E̩gba kʼujo̩ ujo̩ a mala du jeju jʼo̩mo̩, taku ma mʼokuta li bʼalu obuga te̩, oñ ma kpa omi ñw amala, taku ma dʼokuta le̩ dabi nʼalu obuga e̩gu-wñ."
GEN,29,4,"Oñ Jeko̩b ka ñwu ma kakini, Amo̩maye-mi, ugbo me̩ kwo? Oñ ma ka ñw u kakini, Abo Haran a che."
GEN,29,5,"Oñ i ka ñwu ma kakini, Ame̩ chema Le̩ban o̩ma Ne̩ho̩r? Oñ ma kakini, A chemʼo̩."
GEN,29,6,"Tak i ka ñwu ma kakini, I raa? Oñ ma kakini, I raa gbo; go, Reche̩l o̩ma-wñ onobule̩, kpai ame̩wño̩re̩ egini awa-i!"
GEN,29,7,"Tak i kakini, Go, i chʼo̩ro̩ka gbaa ta, i la chʼiko kʼame̩wñ ukpa ajejujʼugbo okate de̩ n; me̩ fʼomiofo kpa ñw ame̩wño̩re̩ egini ku me̩ lo tekedu e̩wñ ñwu ma je̩."
GEN,29,8,"Oñ ma kakini, A neke che n, gbogbo tak ujo̩ ujo̩ amala du jejujo̩, ku ma mʼokuta li bʼalu obuga te̩, e̩gba le̩ tak a kpʼomi ñw amala ñmo̩."
GEN,29,9,"Abu kʼi do̩mo̩ ako̩la kpai ama ta, Reche̩l kʼame̩wño̩re̩ ata-wñ egini wa; todu owñ adejute̩ ma."
GEN,29,10,"Abe̩le̩ e̩gba ku Jeko̩b li Reche̩l o̩ma onobule̩ e-Le̩ban o̩me̩nyi-wñ kpai ame̩wño̩re̩ egini Le̩ban o̩me̩nyi-wñ le̩, taku Jeko̩b te̩me̩ru, i la mʼokuta le̩ li bʼalu obuga te̩, oñ i kpʼomi ñw ame̩wño̩re̩ egini Le̩ban o̩me̩nyi-wñ ñmo̩."
GEN,29,11,"Taku Jeko̩b dʼalu ko̩ Reche̩l alu, oñ i dʼomu-wñ dago, araku."
GEN,29,12,"Taku Jeko̩b ka ñwu Reche̩l ka kʼowñ chʼefu ata-wñ, kʼowñ chʼo̩ma Ribe̩ka; tak i fule nyʼaka ñw ata-wñ."
GEN,29,13,"Oñ i lewatʼe̩gba ku Le̩ban gbʼinabali Jeko̩b o̩ma o̩maye-wñ onobule̩, i ra ledʼo, i gbʼo̩ mʼe̩do̩, i dʼalu kʼo̩ alu, oñ i mʼu du wʼunyi-wñ. Tak i kʼe̩re̩ e̩wñ-i du ñwu Le̩ban."
GEN,29,14,"Oñ Le̩ban ka ñw u kakini, Ochochi, uwe̩ chʼachiku-mi kpai o̩re̩la-mi! Tak i bʼo̩ gugu ochuʼka."
GEN,29,15,"Taku Le̩ban ka ñwu Jeko̩b kakini, Todabu kʼuwe̩ chʼo̩maye-mi, todule̩ uwe̩ ñʼache e̩wñ ñwu mi ofofo? Ka ñwu mi, e̩wñ nadu rʼuwe̩ o̩me̩?"
GEN,29,16,"Leban la chenʼamo̩ma onobule̩ meji; odu e-ogijo ko̩ Lea, odu e-kekele ko̩ Reche̩l."
GEN,29,17,"Eju Lea la de̩ no̩ko̩; ama año̩la Reche̩l chefe̩reju, eju-wñ la achʼuto̩."
GEN,29,18,"Oñ Jeko̩b fe̩do̩ Reche̩l, i kakini, Nachʼuko̩lo̩ o̩do̩ mebie ñw e̩ todu Reche̩l o̩ma-we̩ kekele-i."
GEN,29,19,"Taku Leban kakini, I nyo̩ kʼu nadʼu ñw e̩ tʼedʼu ñw e̩ne̩ke̩le̩ omune̩ le; e̩ bʼumi gugu ke."
GEN,29,20,"Abe̩le̩ Jeko̩b chʼuko̩lo̩ o̩do̩ mebie todu Reche̩l, i dab o̩jo̩ ke̩ke̩ eju-wñ tod efe̩do̩ kʼi afe̩do̩ owñ."
GEN,29,21,"Taku Jeko̩b ka ñwu Leban kakini, Mʼo̩ya-mi du ñwu mi todu o̩jo̩-mi jo̩ kpa me̩, kʼu nagudu nyʼejefu ugbo-wñ."
GEN,29,22,"Taku Leban fʼabo ewo le̩ du do̩ jeju, oñ i fʼuje̩wñ uyo̩ hi."
GEN,29,23,"Oñ e̩gba ane̩, i mu Lea, o̩ma-wñ du, oñ i mudu wʼugbo Jeko̩b; tak i nyʼejefu ugbo-wñ."
GEN,29,24,"(Leban ño̩ mu Zilpa, adu-wñ onobule̩, du ñwu Lea, o̩ma-wñ, kʼi chʼadu-wñ.)"
GEN,29,25,"Oñ i lewatʼodudu-wñ, go, Lea de̩, tak i ka ñwu Leban kakini, E̩wñ chʼe-kʼuwe̩ che mi-i? Omi chʼuko̩lo̩ ñw e̩ todu Reche̩l in? E̩wñ chi kʼe̩ chʼumi uji-i?"
GEN,29,26,"Oñ Leban kakini, I chʼabe̩le̩ oñ a che o̩ja-wa n, awa dʼe-kekele kpʼo̩ko̩ dʼo̩gba ñw o̩mo̩gba n."
GEN,29,27,"O̩jo̩ mebie e-i ki jo̩, tak a ño̩ du ekeji-wñ ñw e̩ todu uko̩lo̩ kʼe̩ ñʼache ñwu mi o̩do̩ mebie omune̩."
GEN,29,28,"Oñ Jeko̩b fʼabe̩le̩ che̩, i la fʼo̩jo̩ mebie-wñ je̩; tak i mu Reche̩l, o̩ma-wñ le̩ du ñw u chʼo̩ya ge̩."
GEN,29,29,"(Taku Leban mu Bilha, adu-wñ onobule̩, du ñwu Reche̩l, o̩ma-wñ, kʼi chʼadu-wñ.)"
GEN,29,30,"Tak i ño̩ le tejefu ugbo Reche̩l ge̩, i la fe̩do̩ Reche̩l tu Lea le. I ño̩ chʼuko̩lo̩ ñw u o̩do̩ mebie omune̩."
GEN,29,31,"Oñ abu ku Jihofa li ka ku ma chulaka Lea, i mʼabio̩ma-wñ bi; Reche̩l muda chʼagaji."
GEN,29,32,"Taku Lea fefunyo̩, i la fʼo̩ma e̩ne̩ke̩le̩ bi, oñ i dʼodu-wñ ko̩ Rube̩n ; todu i kakini, Todabu ku Jihofa fʼo̩bata-mi go; todu ifai tak o̩ko̩-mi afe̩do̩ mi."
GEN,29,33,"Oñ i ño̩ fefunyo̩ ge̩, i la fʼo̩ma e̩ne̩ke̩le̩ bi, i kakini, Todabu ku Jihofa gbo̩ ka ku ma chulaka-mi, todule̩ i ño̩ mʼe-i du ñwu mi ge̩, oñ i dʼodu-wñ ko̩ Sime̩o̩n."
GEN,29,34,"Tak i ño̩ fefunyo̩ ge̩ i la fʼo̩ma e̩ne̩ke̩le̩ bi ge̩, i kakini, Fai one̩de̩-i tak o̩ko̩-mi adama kpʼomi, todabu kʼomi fʼamo̩ma e̩ne̩ke̩le̩ me̩ta bi ñw u; todule̩ ma dʼodu-wñ ko̩ Lifai."
GEN,29,35,"Oñ i ño̩ fefunyo̩ ge̩, i la fʼo̩ma e̩ne̩ke̩le̩ bi, i kakini, O̩ne̩de̩-i nagogbodo̩ Jihofa; todule̩ i dʼodu-wñ ko̩ Juda ; tak i we ebi o̩ma."
GEN,30,1,"Tak e̩gba ku Reche̩l li ka kʼi ma bi o̩ma ñwu Jeko̩b in, i kwojogu o̩maye-wñ; oñ i ka ñwu Jeko̩b kakini, Kʼamo̩ma ñwu mi cho̩kpo̩ni naku!"
GEN,30,2,"Tak e̩do̩ Jeko̩b kwane̩, i we̩do̩ ru Reche̩l. I kakini, Omi koji O̩jo̩, kʼi gbʼo̩na o̩ma ebi nyʼuwe̩?"
GEN,30,3,"Oñ i kakini, Adu-mi onobule, Bilha la de̩; nyʼejefu ugbo-wñ, kʼowñ ki bi o̩ma nʼumi kʼomi kʼu ño̩ ne amo̩ma lʼugbo-wñ."
GEN,30,4,"Tak i mu Bilha, adu-wñ, du ñw u chʼo̩ya; oñ Jeko̩b le tejefu ugbo-wñ."
GEN,30,5,"Taku Bilha fefunyo̩, i la fʼo̩ma e̩ne̩ke̩le̩ bi ñwu Jeko̩b."
GEN,30,6,"Taku Reche̩l kakini, O̩jo̩ fʼajo̩-mi ka me̩, i ño̩ gbʼomu-mi i la mʼo̩ma e̩ne̩ke̩le̩ du ñwu mi; todule̩ i dʼodu-wñ ko̩ Dan."
GEN,30,7,"Taku Bilha, adu Reche̩l le̩, ño̩ fefunyo̩ ge̩, i la fʼo̩ma e̩ne̩ke̩le̩ ekeji bi ñwu Jeko̩b."
GEN,30,8,"Taku Reche̩l kakini, Uja e-O̩jo̩ oñ u du bʼo̩maye-mi ja, u la fʼu du, oñ i dʼodu-wñ ko̩ Naftali."
GEN,30,9,"E̩gba ku Lea li ka kʼi ma ño̩ bi o̩ma ge̩ n, i mu Zilpa, adu-wñ onobule̩ du, oñ i mʼu du ñwu Jeko̩b, kʼi chʼo̩ya-wñ."
GEN,30,10,"Taku Zilpa adu Lea le̩, fʼo̩ma e̩ne̩ke̩le̩ bi ñwu Jeko̩b."
GEN,30,11,"Oñ Lea kakini, Ojile de̩! Oñ i dʼodu-wñ ko̩ Gad."
GEN,30,12,"Taku Zilpa, adu Lea, ño̩ fʼo̩ma e̩ne̩ke̩le̩ ekeji bi ñwu Jeko̩b."
GEN,30,13,"Oñ Lea kakini, E̩do̩-mi bo̩ me̩! Todu amo̩ma onobule̩ ado̩ mi kʼe̩ne̩ ki gbede; oñ i dʼodu-wñ ko̩ Ashe̩r."
GEN,30,14,"Taku Rube̩n le tʼoko iko ku ma jʼo̩ka, i fʼe̩ro oli o̩lafe̩ li oko o̩mo̩, oñ i mʼu ko wʼugbo iye-wñ, Lea. Taku Reche̩l ka ñwu Lea kakini, E̩ bu e̩ro oli o̩lafe̩ e-o̩ma-we̩ le̩ ñwu mi, agba."
GEN,30,15,"Oñ i kakini, O̩ko̩-mi kʼe̩ gba, e̩wñ ke̩ke̩ i che eju-we̩? E̩ ño̩ tene kʼe̩ mʼe̩ro oli o̩lafe̩ e-o̩ma-mi du ge̩? Taku Reche̩l kakini, Todule̩ i abʼuwe̩ dachi odu-i koji e̩ro o̩lafe̩ e-o̩ma-we̩ le̩."
GEN,30,16,"Tak e̩gba ku Jeko̩b doji kwʼoko awa e̩gba ane̩, oñ Lea dufu aledʼo, i kakini, E̩ wʼejefu ugbo mi chuu; todu omi mʼe̩ro oli o̩lafe̩ e-o̩ma-mi du rʼo̩me̩-we̩. Tak i bʼo̩ dachi odu o̩jo̩ le̩."
GEN,30,17,"Oñ O̩jo̩ nyu Lea eti, oñ i fefunyo̩, i la fʼo̩ma e̩ne̩ke̩le̩ e̩ke̩lu bi ñwu Jeko̩b."
GEN,30,18,"Taku Lea kakini, O̩jo̩ fʼo̩me̩ ra ñwu mi me̩, todabu kʼu mʼadu-mi onobule̩ du ñw o̩ko̩-mi; oñ i dʼodu-wñ ko̩ Isakar."
GEN,30,19,"Taku Lea fʼefu omune̩ nyo̩ ge̩, i la fʼo̩ma e̩ne̩ke̩le̩ e̩ke̩fa bi ñwu Jeko̩b."
GEN,30,20,"Oñ Lea kakini, O̩jo̩ mʼukpe̩ ki nyo̩ du chʼumi ele me̩; fai o̩ko̩-mi abʼumi gugu, todabu kʼomi fʼo̩ma e̩ne̩ke̩le̩ me̩fa bi ñw u; oñ i dʼodu-wñ ko̩ Ze̩biulo̩n."
GEN,30,21,"Anubi e-le̩ i la fʼo̩ma onobule̩ bi, oñ i dʼodu-wñ ko̩ Daina."
GEN,30,22,"Tak O̩jo̩ libekado Reche̩l, O̩jo̩ la nyʼowñ eti, oñ i mʼuji o̩ma ebi-wñ chi."
GEN,30,23,"Oñ i fefunyo̩, i la fʼo̩ma e̩ne̩ke̩le̩ bi, i kakini, O̩jo̩ mʼumi anyo̩ eju ko me̩;"
GEN,30,24,"oñ i dʼodu-wñ ko̩ Jose̩f, kakini, Jihofa kʼi mʼo̩ma e̩ne̩ke̩le̩ omune̩ du manyʼu ñwu mi ge̩!"
GEN,30,25,"Oñ i lewatu abu ku Reche̩l fu Jose̩f bi, Jeko̩b ka ñwu Leban kakini, Tʼumi no̩ kʼu nadabi tʼe̩gu-mi, kpai ane̩-mi."
GEN,30,26,Mʼamo̩ya-mi kpai amo̩ma-mi e-kʼomi chʼuko̩lo̩ ñw e̩ todu ma le̩ ko ñwu mi kʼe̩ je̩ ñwu mi lo; tod uwe̩ chemʼuko̩lo̩ kʼomi che ñw e̩.
GEN,30,27,"Leban muda ka ñw u kakini, Iche̩wñ kʼuwe̩ li mi eju, gugu emi ta, agba; todu kʼu go go ño̩ go ka ki chʼutod uwe̩ oñ Jihofa de̩nyo̩ ñwu mi."
GEN,30,28,"I ño̩ kakini, Fʼalu o̩me̩ kʼu nara ñw e̩ ka ñwu mi, kʼu nadu ñw e̩."
GEN,30,29,"Oñ i ka ñw u kakini, Uwe̩ chemʼalu kʼomi chʼuko̩lo̩ ñw e̩, kpai alu kʼame̩wñ ukpa-we̩ de̩ ugbo mi."
GEN,30,30,"Todu e̩wñ kʼuwe̩ ne̩ tak omi wa de̩ re, oñ i mud o̩be̩le̩ke̩te̩ jo̩-i; Jihofa la de̩nyo̩ ñw e̩ ugbo du kʼomi dʼe̩re̩ atʼo̩. E̩gba oñ omi ñʼachʼuko̩lo̩ unyi e-mi onugo ke?"
GEN,30,31,"Oñ i kakini, E̩wñ nadu ñw e̩? Taku Jeko̩b kakini, Uwe̩ ñʼadʼe̩wñ du ñw omi ge̩ n; iche̩wñ kʼuwe̩ ache e̩wñ-i kate todu mi mak u nadabi kʼuje̩wñ ñw ujo̩ ame̩wño̩re̩-we̩ je̩ kʼu ño̩ dejutʼo̩."
GEN,30,32,"Nale gu ef ujo̩ ame̩wño̩re̩-we̩ du eñini, kʼu mʼe̩wño̩re̩ egini adibabala kpai e-e̩kina chaka ko kpai e̩wño̩re̩ egini edudu du ki jʼef amala, kpai e-e̩kina kpai e-adibabala ku ma jʼef amewo; tak abo e-le̩ achʼe̩wñ uro̩me̩-mi."
GEN,30,33,"O̩kpakpa-mi adohi todu mi o̩jo̩ o̩na, e̩gba kʼe̩ wa tʼumi ene e̩wñ uro̩me̩-mi ki dʼo̩gba-we̩. E-du ki ma chʼadibabala kpai e-e̩kina ef amewo n, kpai e-edudu ef amala n, e-le̩ dʼugbo mi mak oji u ji."
GEN,30,34,"Taku Leban kakini, I nyo̩! i ki de̩ alu kʼe̩ ka ke."
GEN,30,35,"Tak o̩jo̩ le̩ Leban mʼamobuko̩ ku ma chʼe̩kina kpai e-adibabala ko, kpai amolewo du ku ma chʼadibabala kpai e̩kina, kpai e-du ki ne̩ efufu o̩la, kpai e-edudu du ku ma jʼef amala, oñ i mʼu ko jʼef o̩wo̩ amo̩ma-wñ e̩ne̩ke̩le̩;"
GEN,30,36,tak i mʼule̩ o̩jo̩ me̩ta du tʼagbagba owñ kpai Jeko̩b; Jeko̩b la nakʼuje̩wñ ñw ame̩wño̩re̩ Leban ki bo̩ je̩.
GEN,30,37,"Taku Jeko̩b mʼe̩to̩ oli poplar kpai e-almo̩nd kpai e-plen emimi ko, oñ i fʼo̩la-wñ po̩ e̩kina efufu, i che kʼefufu ki dʼef oli le̩ ki kwotejugede."
GEN,30,38,Oñ i mʼoli kʼi po̩ le̩ ko dago o̩gba ame̩wño̩re̩ egini ef o̩go̩lo̩ ugbo kʼomi acha nyʼef agbada ugbo kʼame̩wño̩re̩ egini awa ñmʼomi. Oñ e̩gba ku ma wa ñmʼomi o̩ko̩ kpai o̩ya o̩mo̩.
GEN,30,39,"Tak ame̩wño̩re̩ egini le̩ fefunyo̩ ugbo oli le̩, oñ ma fʼame̩wño̩re̩ egini e̩kina kpai e-adibabala kpai e-e̩kina pepepe bi."
GEN,30,40,"Taku Jeko̩b fʼamala kpe̩ru meji, oñ i mʼeju ame̩wño̩re̩ egini le̩ ko kparu e-e̩kina kpai e-edudu ku ma jʼef ame̩wño̩re̩ Leban egini; tak i mʼujo̩ ame̩wño̩re̩ e-owñ ko jʼo̩wo̩ʼka, i la ko ma jʼef ame̩wño̩re̩ egini e-Leban in."
GEN,30,41,"Oñ i lewatu e̩gba du kʼabo ku ma chenʼukpahiu tule ef ujo̩ ame̩wño̩re̩ egini le̩ anyefu, Jeko̩b la mʼoli le̩ ko jʼo̩gba ame̩wño̩re̩ egini ef o̩go̩lo̩ ku ma jʼef oli le̩ anyefu o̩mo̩,"
GEN,30,42,"ama e̩gba kʼame̩wño̩re̩ egini ku ma chʼe̩gbo wa, i la ko ma jʼefu-wñ n; abe̩le̩ abo e̩gbo chʼe-Leban, abo ku ma nʼukpahiu chʼe-Jeko̩b."
GEN,30,43,"Abe̩le̩ e̩ne̩ le̩ nana nyo̩gba ololo, i la nʼame̩wño̩re̩ egini wewe, kpai amadu onobule̩, kpai amadu e̩ne̩ke̩le̩, kpai aminyakulumi kpai amo̩ke̩ke̩te̩."
GEN,31,1,"Tak i gbʼo̩la kʼamo̩ma e̩ne̩ke̩le̩ Leban aka kakini, Jeko̩b mʼe̩wñ ata-wa du ko; e̩wñ ata-wa oñ i du nʼojima-i du."
GEN,31,2,"Oñ Jeko̩b li eju Leban, go, eju-wñ la dʼalu ki de̩ ugbo owñ akwoubi n."
GEN,31,3,"Taku Jihofa ka ñwu Jeko̩b kakini, Mudabi tʼane̩ amata-we̩, ugbo ame̩fu-we̩, oñ nadʼugbo-we̩."
GEN,31,4,Taku Jeko̩b kpʼone̩ ado̩ Reche̩l kpai Lea wʼoko ugbo ame̩wño̩re̩-wñ egini.
GEN,31,5,"I ka ñwu ma kakini, U cheli eju ata-me̩, kʼi ma dʼalu ki de̩ ugbo mi akwoubi n. O̩jo̩ ata-mi muda te̩tadʼugbo-mi."
GEN,31,6,Ame̩ la chema kʼukpahiu-mi du oñ omi ne̩ chuko̩lo̩ ñw ata-me̩.
GEN,31,7,"Ata-me̩ muda chʼumi uji, i la mʼe̩wñ uro̩me̩-mi rida onu me̩gwa, O̩jo̩ muda je̩ ñw u che mi e̩bie̩ne̩ du n."
GEN,31,8,"Iche̩wñ kʼi fʼabe̩i ka kakini, Abo e-e̩kina pe pe pe chʼe̩wñ uro̩me̩-we̩, e̩gbale̩ ame̩wño̩re̩ egini le̩ chaka fʼo̩ma e̩kina pe̩ pe pe̩ bi; iche̩wñ kʼi ka abe̩i kakini, Abo e-e̩kina añmo̩ro̩ achʼe̩wñ uro̩me̩-we̩, mak ame̩wño̩re̩ egini du fʼamo̩ma e̩kina añmo̩ro̩ bi."
GEN,31,9,Abu kʼO̩jo̩ mʼame̩wñ ukpa ata-me̩ ko kʼi la muko ñwu mi de̩-i.
GEN,31,10,"Oñ i lewatʼadiko kʼame̩wño̩re̩ egini anyefu, u chi eju-mi nyate̩, u li ef o̩na kʼu na, go, amobuko̩ ku ma roko nʼame̩wño̩re̩ egini le̩ ubi chʼe̩kina añmo̩ro̩, kpai adibabala, kpai e-a dacha."
GEN,31,11,"Tak onuche̩ O̩jo̩ le̩ ka ñwu mi ef o̩na-mi kʼu na le̩ kakini, Jeko̩b, oñ u kakini, Omi de̩!"
GEN,31,12,"I kakini, Chi eju-we̩ nyate̩ kʼe̩ go, amobuko̩ du ku ma roko nʼame̩wño̩re̩ egini ubi chʼe̩kina añmo̩ro̩, kpai adibabala, kpai adacha; todu omi fʼe̩wñ du ku Leban achʼuwe̩ li me̩."
GEN,31,13,"Omi chʼO̩jo̩ Be̩te̩l, ugbo kʼe̩ dʼekpo danyʼokuta kʼe̩ du gwanyane̩ dago, ugbo kʼe̩ fʼoji da ñwu mi le̩. Kwane̩ kwʼoj ane̩-i dufu, kʼe̩ mudabi tʼoj ane̩ ugbo ku ma bi we̩."
GEN,31,14,"Taku Reche̩l kpai Lea dohi ñw u kakini, Ukpe̩ ʼka abe̩k e̩wñ ogu bo̩ ñw a unyi ata-wa ge̩?"
GEN,31,15,"Awa dab ononojo eju-wñ n? Todu i mʼuwa ko ta, i la mʼo̩ko̩ ku ma ko rʼo̩me̩-wa ko kpabie̩ kpa me̩."
GEN,31,16,"Todu e̩wñ anana du kʼO̩jo̩ bʼata-wa gba, e-le̩ awa kpai amo̩ma-wa ne̩; todule̩, e̩wñ du kʼO̩jo̩ ka ñw e̩, e̩ che."
GEN,31,17,"Taku Jeko̩b kwane̩, oñ i mʼamo̩me̩ne̩ke̩le̩-wñ kpai amo̩ya-wñ ko gugu oji inyakulumi;"
GEN,31,18,"oñ i mʼame̩wñ ukpa-wñ ko chaka, kpai ane̩-wñ du kʼi ne̩ jo̩, owñ chʼame̩wñ ukpa-wñ kʼi gba, e-kʼi gbajo̩ Padan-aram le̩, kʼi nyʼugbo Aise̩k ata-wñ oj ane̩ Kenan."
GEN,31,19,"E̩gbale̩ Leban le tekeja edudu ame̩wño̩re̩-wñ egini, Reche̩l la mʼamude oji ata-wñ ji."
GEN,31,20,"Taku Jeko̩b muji le. Leban, abo Siria le̩, ma n, abu kʼi ma ka ñw u kʼi ara n."
GEN,31,21,"Abe̩le̩ i mʼe̩wñ du kʼi ne̩ ko ra, oñ i kwane̩, i mudaba Yufretis, i fʼeju kparu uwo o̩wo̩ Gilead alo."
GEN,31,22,"Tak o̩jo̩ e̩ke̩ta-wñ ma mudu ka ñwu Leban kakini, Jeko̩b ra le."
GEN,31,23,"Oñ i mʼamo̩maye-wñ ko rʼubi, i ranʼo o̩jo̩ mebie; tak i lewa fʼu mu uwo Gilead."
GEN,31,24,"O̩jo̩ la wʼugbo Leban, e̩ne̩ Siria le̩, ef o̩na odu, i ka ñw u kakini, E̩ fʼo̩la-we̩ de, e̩ ki kʼo̩la du ñwu Jeko̩b in, tʼe̩nyo̩ tʼe̩bie̩ne̩."
GEN,31,25,"Taku Leban fu Jeko̩b mu. E̩gbale̩ Jeko̩b la fʼunyabo-wñ fa ane̩ uwo le̩ me̩, Leban kpai amo̩maye-wñ laño̩ fʼuru-ma mu ane̩ uwo Gilead le̩."
GEN,31,26,"Taku Leban ka ñwu Jeko̩b kakini, E̩wñ e̩ che kʼe̩ ji lʼolo kʼomi ma ma n, kʼe̩ mʼamo̩monobule̩-mi ko dabe̩ne̩ kʼabo kʼogu je̩?"
GEN,31,27,"E̩wñ chi kʼe̩ ra maja maja, kʼe̩ ji lʼolo kwugbo mi, kʼe̩ ma ka ñwu mi n? kʼomi ma je̩ ñw e̩ lo kpai anyi kpai eli kpai eicha kpai umo-lo n?"
GEN,31,28,Uwe̩ la je̩ ñwu mi dʼalu kʼamo̩me̩ne̩ke̩le̩-mi kpai onobule̩ alu n. Idada uwe̩ che-i.
GEN,31,29,"U chene̩ o̩wo̩ ukpahiu kʼu nachʼuwe̩ e̩bie̩ne̩; O̩jo̩ e-ata-we̩ muda ko̩la ñwu mi odu eñini-i, kakini, Fʼo̩la-we̩ de, e̩ ki kʼo̩la e̩nyo̩ abe̩k e̩bie̩ne̩ ñwu Jeko̩b in."
GEN,31,30,"Elo uwe̩ lo-i ukpe̩ kʼeju abunyi ata-we̩ anʼe̩ tabale, e̩wñ chi kʼe̩ mʼamo̩jo̩-mi ko?"
GEN,31,31,"Taku Jeko̩b dohi ka ñwu Leban kakini, Todabu kʼomi chokpo, todu u kakini, Tode̩gba kʼe̩ bʼumi gba amo̩monobule̩-we̩ oji ukpahiu."
GEN,31,32,"E̩ne̩ du kʼe̩ li amo̩jo̩-we̩ ugbo-wñ, e̩ne̩ le̩ adeju n. Eju amo̩maye-wa-i e̩ namejuma e̩wñ ki chʼe-we̩ ki dʼugbo mi, kʼe̩ mudu. Jeko̩b la ma ka ku Reche̩l fʼoji le̩ ji n."
GEN,31,33,"Taku Leban le tef unyabo Jeko̩b kpai ef unyabo Lea, i ño̩ le tʼef unyabo amadu onobule̩ meji le̩, i muda li n. Tak i kwʼef unyabo Lea dufu oñ i le tʼef unyabo Reche̩l."
GEN,31,34,"Reche̩l la mʼamude oji le̩ ko jʼef ofidi inyakulumi, oñ i kwogugu oji-wñ. Taku Leban do̩wo̩cho ugbo du ef unyabo le̩, i la li n."
GEN,31,35,"Oñ i ka ñw ata-wñ kakini, I ki bi odu-mi eju, ukpe̩ kʼu ma neke kwane̩ o̩gba-we̩ nʼ todu o̩ga onobule̩ dʼo̩la-mi. Abe̩le̩ i tejane̩, i muda li amude le̩ n."
GEN,31,36,"Taku Jeko̩b we̩do̩, i mʼe̩ro̩la kobo̩ Leban; Jeko̩b la ka ñwu Leban kakini, E̩wñ chʼada-we̩ kʼu je̩? Ugbo oñ u dʼuwe̩ re, tak e̩ ra nʼomi una una-i?"
GEN,31,37,"Abu kʼe̩ do̩wo̩chʼane̩-mi du, ugbo ane̩ unyi-we̩ du kʼe̩ li de̩? Mʼu du gugu o̩gba amo̩maye-mi kpai amo̩maye-we̩ emi, ku ma ki fʼajo̩ agbagba awa meji ka."
GEN,31,38,"O̩do̩ ogu kʼomi dʼugbo we̩ de̩-i; amole ala-we̩, kpai amole ewo-we̩ la kʼo̩ma-ma rinyo̩ n, u la kʼamokolo ef ame̩wño̩re̩-we̩ egini je̩ n."
GEN,31,39,"E-kʼame̩la fana, omi la du wʼugbo we̩ n; omi oñ ofu-wñ bu; ef o̩wo̩-mi oñ e̩ gba, dagba ma muji o̩ro̩ka, dagba ma muji odu."
GEN,31,40,"Abe̩le̩ u de̩; e̩gba o̩ro̩ka olu bʼumi o̩la je̩, oñ afu kpa mi odu, eju-mi la gbe̩."
GEN,31,41,"O̩do̩ ogu-i u te̩te̩dʼef unyi-we̩; omi chuko̩lo̩ ñw e̩ o̩do̩ me̩gwe̩le̩ todu amo̩ma onobule̩-we̩ meji, u ño̩ che o̩do̩ me̩fa tod ame̩wño̩re̩-we̩ egini ge̩, uwe̩ la mʼe̩wñ uro̩me̩-mi rida onu me̩gwa."
GEN,31,42,"I ma chʼabu kʼO̩jo̩ e-ata-mi, owñ chʼO̩jo̩ e-Ebraham, kpai e̩gahi Aise̩k ki dʼugbo mi n, uwe̩ ma je̩ ñwu mi le o̩wo̩ ofo ochochi. O̩jo̩ fʼo̩bata-mi kpai akanya o̩wo̩-mi li, oñ i dʼo̩la bi uwe̩ odu eñini."
GEN,31,43,"Taku Le̩ban dohi ñwu Jeko̩b kakini, Amo̩ma onobule̩ le̩ chʼamo̩ma-mi, abimo̩to̩ le̩ la chʼabimo̩to̩-mi, ame̩wño̩re̩ egini-i la chʼame̩wño̩re̩-mi, o̩gbo̩ e̩wñ du kʼe̩ li-i chʼe-mi. Eñini-i, e̩wñ omi neke che amo̩ma-mi onobule̩-i, abe̩k amo̩ma e-ma ku ma bi?"
GEN,31,44,"Lewa ta, kʼa kpʼalo, omi kpai uwe̩; kʼi chʼe̩wñ ibenu agbagba omi kpai uwe̩."
GEN,31,45,"Taku Jeko̩b mʼokuta du, oñ i mudu gwanyane̩ dago."
GEN,31,46,"Taku Jeko̩b ka ñw amo̩maye-wñ kakini, Me̩ rʼokuta jo̩, oñ ma mʼokuta ko kpʼugbudu dago; ma la fʼe̩wñ je̩ ugbo ugbudu o̩mo̩."
GEN,31,47,Taku Le̩ban dʼodu-wñ ko̩ Jegar-sahaduta ama Jeko̩b dʼodu-wñ ko̩ Galid.
GEN,31,48,"Oñ Le̩ban kakini, Ugbudu-i chʼe̩wñ ibenu agbagba omi kpai uwe̩ eñini. Todule̩ ma dʼodu-wñ ko̩ Galid,"
GEN,31,49,"kpai Mizpa ge̩, todu i kakini, Jihofa ki de agbagba omi kpai uwe̩, e̩gba kʼa kwo bʼomune̩ te̩."
GEN,31,50,"Iche̩wñ kʼuwe̩ fʼamo̩ma onobule̩-mi dema, i la che̩wñ kʼuwe̩ nʼo̩ya omune̩ manyʼamo̩ma-mi-i, e̩ne̩ du dʼugbo wa-i n; go, O̩jo̩ chʼe̩nibenu agbagba omi kpai uwe̩."
GEN,31,51,"Taku Le̩ban ka ñwu Jeko̩b kakini, Gʼugbudu-i, kʼe̩ laño̩ gʼokuta e̩gwanyane̩-i e-kʼomi dudago agbagba omi kpai uwe̩."
GEN,31,52,"Ugbudu-i ki chʼe̩wñ ibenu, okuta e̩gwanyane̩-i ki ño̩ chʼe̩wñ ibenu ge̩, ka kʼomi alegʼugbu-du-i du wʼugbo we̩ n, kʼuwe̩ ñʼalegʼugbudu-ikpai okuta e̩gwanyane̩-i du wʼugbo mi tod e̩bie̩ne̩ n."
GEN,31,53,"O̩jo̩ Ebraham kpai O̩jo̩ Ne̩ho̩r, O̩jo̩ e-ata-ma, kʼifʼajo̩ ki dʼagbagba-wa ka. Taku Jeko̩b fʼe̩gahi ata-wñ Aise̩k go̩."
GEN,31,54,"Taku Jeko̩b dʼe̩wñ iche̩bo̩ wa che oj uwo le̩, oñ i fʼamo̩maye-wñ do̩ wa ajʼuje̩wñ; ma la fʼuje̩wñ je̩, oñ ma kpo̩kpe̩ oj uwo le̩ gbogbo ñw o̩jo̩."
GEN,31,55,"Taku Le̩ban kwane̩ odudu odudu, oñ i dalukalu amaaju-wñ kpai amo̩ma-wñ onobule̩, i la kadua ñwu ma; taku Le̩ban kwo̩mo̩ le, i mudabi tʼe̩gu-wñ."
GEN,32,1,"Taku Jeko̩b mʼe̩re̩ ko̩ nyʼule̩-wñ alo, oñ amonuche̩ O̩jo̩ de kpai owñ."
GEN,32,2,"Tak e̩gba ku Jeko̩b fʼuma li i kakini, Uru e-O̩jo̩ de̩! oñ i dʼodu ugbo kide̩ ko̩ Mahanaim."
GEN,32,3,"Jeko̩b la fʼamonuche̩ kpe̩ tʼo̩gba-wñ nyʼugbo Iso̩ o̩maye-wñ, ane̩ Seir, kʼi chʼegbili Ido̩m."
GEN,32,4,"I ka ñwu ma kakini, Abu ku me̩ aka ñw odu-mi Iso̩ de̩, kakini, Abu kʼadu-we̩ Jeko̩b ka de̩, kakini, U te̩tage̩ne̩ ugbo Le̩ban, u kpo̩kpe̩ o̩mo̩ gbogbo wʼifai;"
GEN,32,5,"u la chenʼamo̩kokuno̩ kpai amo̩ke̩ke̩te̩ kpai ame̩wño̩re̩ ojoji ojoji kpai amadu e̩ne̩ke̩le̩ kpai onobule̩; oñ u fʼone̩ kpe̩ wa-i kʼi ka ñw odu-mi, todu kʼe̩ li mi eju."
GEN,32,6,"Tak amonuche̩ le̩ mudabi wʼugbo Jeko̩b, ma kakini, Awa lewʼugbo o̩maye-we̩ Iso̩, owñ onugo ledʼuwe̩ awa-i, one̩ ulo̩ko̩ jʼugbo-wñ."
GEN,32,7,"Taku Jeko̩b railo ololo, e̩do̩-wñ chane̩ echʼo o̩bata; i fʼamone̩ ku ma jʼugbo-wñ kpe̩rʼujo̩ meji, kpai ame̩wño̩re̩ egini kpai amokuno̩ kpai aminyakulumi,"
GEN,32,8,"oñ i kakini, Iche̩wñ kʼIso̩ lewʼugbo ujo̩ʼka kʼi fʼuma kpa, mak ujo̩ ekeji afʼo̩ o̩wo̩."
GEN,32,9,"Oñ Jeko̩b kakini, O̩jo̩ e-ata-mi Ebraham, kpai O̩jo̩ e-ata-mi Aise̩k, uwe̩ Jihofa kʼe̩ ka ñwu mi kakini, Mudabi tʼane̩-we̩, ugbo amefu-we̩, tak u nachʼe̩nyo̩ ñw e̩,"
GEN,32,10,"omi nyarʼe̩wñ ke̩ke̩ ki dʼef ufe̩de̩nyo̩ kʼe̩ che kpai ochochi du kʼuwe̩ duña adu-we̩-i, todu omi kpai o̩kpa-mi daba Jo̩rdan-i; fai u la mud ujo̩ meji me̩."
GEN,32,11,"Narodubʼe̩ kʼe̩ mʼumi gba kwef o̩wo̩ o̩maye-mi, kwef o̩wo̩ Iso̩, todu ailo-wñ aba mi, tode̩gba kʼi adʼumi kpa, tʼiye, tʼo̩ma."
GEN,32,12,"Uwe̩ la ka kʼuwe̩ ache e̩nyo̩ ñwu mi chuu, kʼuwe̩ aje̩ ñw ugbe̩-mi ki dabu e̩lanyi ohimini abadi, e-ku ma ma neke gbaluka n todu uwewe-wñ."
GEN,32,13,"Tak i ru o̩mo̩ odu o̩jo̩ le̩, oñ i mʼe̩wñ ko kwef e̩wñ kʼi ne̩ ugbo-wñ o̩mo̩ kʼi mud e̩wñ ele todu Iso̩ o̩maye-wñ:"
GEN,32,14,"ole ewo chʼo̩gwo̩ko, obuko̩ chʼogu, ole ala chʼo̩gwo̩ko̩ okolo chʼogu,"
GEN,32,15,"aminyakulumi kʼe̩nya-ma chenʼomi chʼogue̩gwa kpai amo̩ma e-ma, ole okuno̩ chʼo̩gbo̩ meji, o̩ko̩-wñ chʼe̩gwa, ole o̩ke̩ke̩te̩ chʼogu, o̩ma-ma chʼe̩gwa."
GEN,32,16,"Tak i mʼuma ko nyʼamadu-wñ o̩wo̩, ujo̩ ujo̩ du jʼe-wñ ojoji. Oñ i ka ñw amadu-wñ kakini, Me̩ lale daba o̩gba-mi, me̩ bʼowe ujo̩ ujo̩ te̩."
GEN,32,17,"Oñ i ka ñw abo ki dʼo̩gba kakini, E̩gba kʼIso̩ o̩maye-mi kpai uwe̩ de, kʼi tʼuwe̩ ene kakini, Abo e̩ne̩ uwe̩ che? Ugbo e̩ nyi? Ame̩wñ ki jʼo̩gba-we̩-i, e̩ne̩ ne̩ ma?"
GEN,32,18,"Tak uwe̩ akakini, E̩wñ adu-we̩ Jeko̩b jo̩-i; e̩wñ kʼi ko wa ache odu-mi Iso̩ ele i che; go, owñ onugo dʼubi awa."
GEN,32,19,"Tak i ño̩ ka ñw ekeji kpai e̩ke̩ta ge̩, kpai abo du ku ma rʼamujo̩ ame̩wño̩re̩ ubi, kakini, Abe̩le̩ ame̩ ñʼaka ñw Iso̩ e̩gba ku me̩ fʼu li,"
GEN,32,20,"me̩ ki ka kakini, Go, adu-we̩ Jeko̩b la dʼubi awa ge̩. Todu i kakini, Nadʼe̩wñ ele ki tʼo̩gba-mi-i yʼowñ eju, ubile̩ tak u nali eju-wñ; ikani i fa agba mi."
GEN,32,21,Abe̩le̩ e̩wñ ele le̩ lale daba o̩gba-wñ; owñ onugo la ru ef uru le̩ odu o̩jo̩ le̩.
GEN,32,22,"Tak i kwane̩ odu o̩jo̩ le̩, oñ i mʼamo̩ya-wñ meji kpai amadu-wñ onobule̩ meji kpai amo̩ma-wñ me̩gwaka ko, oñ i je̩ ñwu ma daba aji Jabo̩k ugbo kʼi de̩ hie̩hie̩le̩."
GEN,32,23,"I la mʼuma ko oñ i je̩ ñwu ma daba aji le̩, kpai e̩wñ du kʼi ne̩ ge̩."
GEN,32,24,Tak i bo̩ Jeko̩b kate ubi; oñ e̩ne̩ʼka bʼo̩ juja gbogbo tak ane̩ chane̩ e̩ne̩.
GEN,32,25,"Tak e̩gba kʼe̩ne̩ le̩ li ka kʼi ma neke dʼu n, i do̩wo̩chʼoji ude-wñ; oñ oji ude Jeko̩b mukpare abu kʼi bʼo̩ juja le̩."
GEN,32,26,"Tak i kakini, Tʼumi no̩, todu o̩jʼañwa me̩. Oñ i kakini, E̩ ma de̩nyo̩ ñwu mi n, u jʼatʼuwe̩ no̩ n."
GEN,32,27,"Oñ i ka ñw u kakini, Ab odu-we̩ ko̩? I kakini, Jeko̩b."
GEN,32,28,"Tak i kakini, Ma ñʼadʼodu-we̩ ko̩ Jeko̩b ge̩ n, chai Israe̩l,todu uwe̩ bʼO̩jo̩ kpai amone̩ ja me̩, e̩ la fu du."
GEN,32,29,"Taku Jeko̩b tʼowñ ene kakini, Narodubʼe̩ kʼe̩ dʼodu-we̩ ñwu mi. Oñ i kakini, E̩wñ chi kʼe̩ tene odu-mi? Tak i de̩nyo̩ ñw u o̩mo̩."
GEN,32,30,"Oñ Jeko̩b dʼodu ugbo kide̩ ko̩ Pe̩nie̩l,todu i kakini, Eju-mi kpai O̩jo̩ de me̩, iñmi-mi la do̩mo̩ ta."
GEN,32,31,"Oñ olu kwane̩ bʼowñ ma abu kʼi lale gu Pe̩nie̩l du, i nachika ude-wñ."
GEN,32,32,"Todule̩ oñ amo̩ma Israe̩l ma jʼili ude e̩la ugbo uka ude gbogbo tʼeñini n, todabu kʼi do̩wo̩chʼoji ude Jeko̩b ugbʼili ude-wñ."
GEN,33,1,"Taku Jeko̩b chi eju-wñ nyate̩ kʼi go, go, Iso̩ awa me̩, one̩ ulo̩ko̩ la jʼugbo-wñ. Tak i fʼamo̩ma-wñ kpe̩ ñwu Lea kpai Reche̩l kpai amadu onobule̩ meji."
GEN,33,2,"Tak i fʼamadu onobule̩ kpai amo̩ma-ma ko jo̩ o̩gba, taku Lea kpai amo̩ma-wñ ro̩ne, Reche̩l kpai Jose̩f la dʼubi otitala."
GEN,33,3,"Tak owñ onugo mʼo̩gba du, oñ i dʼoji-wñ kad ane̩ onu mebie gbogbo tak i lewa ugbo o̩maye-wñ."
GEN,33,4,"Tak Iso̩ ra ledʼo, i gbʼo̩ mʼe̩do̩, i fʼo̩wo̩ lo̩nyʼo̩lo̩-wñ, i la dʼalu kʼo̩ alu, taku ma mutu aku."
GEN,33,5,"Tak i chi eju-wñ nyate̩ oñ i fʼabobule̩ kpai amo̩ma-ma li, i kakini, Abo ugbo jʼugbo-we̩-i? I kakini, Amo̩ma kʼO̩jo̩ du li adu-we̩ ejumomi le̩ de̩."
GEN,33,6,"Tak amadu-wñ onobule̩ te̩ wa, ama kpai amo̩ma-ma, ma te̩kpe̩;"
GEN,33,7,"taku Lea kpai amo̩ma-wñ ño̩ te̩ wa ge̩, ma ño̩ te̩kpe̩; ubi-wñ otitala Jose̩f kpai Reche̩l te̩ wa, ma la te̩kpe̩ ge̩."
GEN,33,8,"Tak Iso̩ kakini, E̩wñ chʼoji ujo̩ e̩wñ du kʼomi de kpai ama le̩ ta? I kakini, Todu kʼodu-mi kʼi li mi eju."
GEN,33,9,"Tak Iso̩ kakini, E-kʼu ne̩ bʼumi jo̩, o̩maye-mi; e-kʼe̩ ne̩ ki chʼe-we̩."
GEN,33,10,"Oñ Jeko̩b kakini, O̩da, agba, iche̩wñ kʼe̩ li mi eju, mak e̩ gba e̩wñ ele-mi o̩wo̩-mi-i; todabu kʼu fʼeju-we̩ li, dabe̩ne̩ kʼone̩ ali eju O̩jo̩, kʼe̩do̩-we̩ la bo̩rʼumi."
GEN,33,11,"Agba, e̩ mʼe̩wñ ugwa-mi ku ma du wa le̩ gba, todabu kʼO̩jo̩ chʼufe̩de̩nyo̩ ñwu mi, kʼu laño̩ chenʼe̩wñ du. Abe̩le̩ i kutʼowñ, oñ i mu-gba."
GEN,33,12,"Tak Iso̩ kakini, Wa kʼa chi e̩re̩ ule̩-wa, omi adʼo̩gba-we̩ alo."
GEN,33,13,"Jeko̩b muda ka ñw u kakini, Odu-mi chema ka kʼe̩re̩ amo̩ma gbo mʼule̩ n, ame̩wño̩re̩ egini kpai amokuno̩ ki jʼugbo mi la che̩nʼamo̩ma; iche̩wñ ku ma nʼuma aju o̩jo̩ okate ame̩wño̩re̩ egini le̩ du aku."
GEN,33,14,"Agba, odu-mi ki lale tʼo̩gba adu-wñ-i, tak u nane̩ ma wa ye̩e̩, alu kʼule̩ ame̩wño̩re̩ ki jʼo̩gba-mi de̩ kpai alu kʼule̩ amo̩ma de̩, gbogbo tak u lewa Se̩ir ugbo odu-mi."
GEN,33,15,"Tak Iso̩ kakini, E̩ je̩ ñwu mi chi aboke̩le̩ ku ma jʼugbo-mi jane̩ ñw e̩ pe̩. I kakini, Tode̩wñ? Li mi eju, odu-mi."
GEN,33,16,Tak Iso̩ mudabi tʼo̩na Se̩ir le o̩jo̩ le̩.
GEN,33,17,"Oñ Jeko̩b fʼule̩-wñ le tu Suko̩t,i la fʼunyi ko̩, oñ i fʼala ne ñw ame̩wñ ukpa-wñ, todule̩ ma dʼodu o̩mo̩ ko̩ Suko̩t."
GEN,33,18,"Taku Jeko̩b lewa ewo She̩ke̩m kʼi dʼoj ane̩ Kenan le̩ o̩lafia, abu kʼi kwo Padan-aram awa; i kwo ru o̩gbʼewo le̩."
GEN,33,19,"Tak i fʼe̩bu ane̩ ugbo kʼi dʼunyabo-wñ fa le̩ la kwʼo̩wo̩ amo̩ma He̩mo̩r, ata She̩ke̩m, o̩ko̩ ogu me̩lu."
GEN,33,20,"Tak i fʼubo̩ iche̩bo̩ kpa o̩mo̩, oñ i dʼodu-wñ ko̩ E̩l-e̩lo̩he Israe̩l."
GEN,34,1,"Taku Daina, o̩ma onobule̩ ki Lea bi ñwu Jeko̩b, dufu nyʼafejudʼamo̩monobule̩ ane̩ le̩."
GEN,34,2,"Oñ She̩ke̩m o̩ma He̩mo̩r, e̩ne̩ Hifai kʼi chʼidachi ane̩ le̩, fʼowñ li. Tak i mʼu du, i bʼo̩ dachi, i la fʼu kpabie̩."
GEN,34,3,"Daina, o̩ma Jeko̩b le̩, che mʼonugo-wñ e̩do̩, i la fe̩do̩ igbe̩le̩ le̩, oñ i kpo̩te̩ rʼo̩ma igbe̩le̩ le̩ e̩do̩."
GEN,34,4,"Taku She̩ke̩m ko̩la ñw ata-wñ Hemo̩r kakini, Tene igbe̩le̩-i ñwu mi chʼo̩ya."
GEN,34,5,"Oñ Jeko̩b gbo̩ ka kʼi fʼo̩ma-wñ Daina o̩la daji; e̩gbale̩ amo̩ma-wñ e̩ne̩ke̩le̩ la jʼoko ugbo ame̩-wñ ukpa-wñ, oñ Jeko̩b chechi gbogbo taku ma lewa."
GEN,34,6,"Hemo̩r, ata She̩ke̩m, la dufu nyʼugbo Jeko̩b kʼi bʼo̩ choluka."
GEN,34,7,"Oñ abu kʼamo̩ma Jeko̩b gbʼo̩ ma kwʼoko wʼunyi; e̩do̩ aboke̩le̩ le̩ kpabie̩, i bi ma eju tabale todabu kʼi fʼe̩wñ tuñ che efu Israe̩l, o̩ma Jeko̩b kʼi bʼo̩ dachi le̩; e̩wñ ki ma chʼukpe̩ ku ma che n le̩."
GEN,34,8,"Taku Hemo̩r ka ñwu ma kakini. E̩do̩ o̩ma-mi, She̩ke̩m, lamo̩ o̩ma-we̩ onobule̩-i; narodubʼuwe̩ kʼe̩ mʼu du ñw u chʼo̩ya."
GEN,34,9,"Awa ki ne̩ o̩la-wa ke; mʼamo̩monobule̩-me̩ ko ñw a, kʼame̩ ki mʼamo̩monobule̩ e-wa ne̩ ñw o̩la-me̩."
GEN,34,10,"Ame̩ ki bʼuwa dodo, ane̩ la te̩ o̩gba-me̩-i; me̩ dodo ku me̩ nyaja o̩mo̩, kʼame̩ ki nʼe̩wñ o̩mo̩."
GEN,34,11,"She̩ke̩m ño̩ ka ñw ata igbe̩le̩ le̩ kpai amo̩maye-wñ kakini, Ame̩ ki li mi eju ke, e̩wñ du ku me̩ ka ñwu mi nadu ñwu me̩."
GEN,34,12,"Alu du kʼunana o̩me̩-wñ de̩ kpai ele kʼu nache koji, ka ñwu mi, alu du ku me̩ ka ñwu mi nadu. Me̩ ki muda dʼigbe̩le̩ le̩ ñwu mi chʼo̩ya ke."
GEN,34,13,"Tak amo̩me̩ne̩ke̩le̩ Jeko̩b dʼohi abe̩lefu ñwu She̩ke̩m kpai ata-wñ Hemo̩r, todabu kʼi fʼo̩maye-ma Daina o̩la daji."
GEN,34,14,"Ma ka ñwu ma kakini, Awa neke che e̩wñ-i n, kʼawa ki dʼo̩maye-wa ñw e̩ne̩ ki ma de̩pi n, todu e-le̩ ma chʼina ugbo wa."
GEN,34,15,"Abu ki ade̩ kʼa aje̩ kpai ame̩ de̩; owñ che kakini, kʼame̩ ki dab awa, kʼe̩ne̩ke̩le̩ du e̩fu-me̩ ki de̩pi."
GEN,34,16,"E̩gbale̩ tak awa amʼamo̩monobule̩-wa ko ñwu me̩, kʼawa anʼamo̩monobule̩-me̩ ñw o̩la-wa, tak a adodo kpai ame̩, oñ awa amud uche̩ amone̩ okate."
GEN,34,17,"I muda che̩wñ ku me̩ ma gbʼo̩la-wa gbo̩ ku me̩ de̩pi n, e̩gbale̩ a amʼo̩ma-wa-i du, a le wa."
GEN,34,18,"O̩la-ma la cheru Hemo̩r kpai She̩ke̩m, o̩ma He̩mo̩r, eju."
GEN,34,19,"Tak okolobia le̩ che̩du eche e̩wñ le̩ n, todabu kʼi ayo̩ ñw o̩ma Jeko̩b le̩. E̩ne̩ke̩le̩ le̩ la nʼojima tʼabo unyi ata-wñ du le."
GEN,34,20,"Taku Hemo̩r kpai She̩ke̩m, o̩ma-wñ, lewa alaku ewo-ma oñ ma ka ñw aboke̩le̩ ewo-ma kakini,"
GEN,34,21,"E̩do̩ amone̩-i chemʼuwa; a ki je̩ ñwu ma dodo oj ane̩-i ku ma nyaja; go, ane̩-i chenana bʼuma jo̩; a ki mʼamo̩ma-ma ko chʼo̩ya, kʼa nakʼamo̩monobule̩-wa ñwu ma."
GEN,34,22,Ab i ade̩ tak ama aje̩ kpai awa ku ma abʼuwa dodo kʼa mud okate de̩: chai e̩gba kʼaboke̩le̩ du ki dʼefu-wa ki de̩pi alu kʼe-ma che̩da.
GEN,34,23,Tak ame̩wñ ukpa-ma kpai ane̩-ma kpai ame̩la-ma abe̩re̩me̩le̩ du amud e-wa n? Eje̩ a aje̩ dee tak ama abʼuwa dodo.
GEN,34,24,"Tak e̩ne̩ tʼe̩ne̩ du kʼi dufu alaku ewo le̩ gbʼo̩la Hemo̩r kpai o̩la o̩ma-wñ She̩ke̩m; oñ aboke̩le̩ le̩ kʼe̩pi-ma da okoke, e̩ne̩ tʼe̩ne̩ du kʼi dufu alaku ewo le̩."
GEN,34,25,"Oñ i lewatʼo̩jo̩ e̩ke̩ta-wñ, e̩gba ki rʼe̩la, tak amo̩ma e̩ne̩ke̩le̩ Jeko̩b meji, Simeo̩n kpai Lifai, amo̩maye Daina le̩, ejeji-ma mʼo̩kwo̩chageli-ma ko, oñ ma le umaja umaja wa ewo le̩, taku ma fʼaboke̩le̩-wñ du kpa."
GEN,34,26,"Ma nʼalu o̩kwo̩chageli fu Hemo̩r kpai She̩ke̩m o̩ma-wñ kpa, ma mu Daina du kwef unyi She̩ke̩m taku ma kwʼo̩mo̩ dufu."
GEN,34,27,"Tak amo̩me̩ne̩ke̩le̩ Jeko̩b lewa bʼabo ku ma kpa le̩ ma, oñ ma mʼane̩ ewo le̩ ko chʼe̩wñ aluje̩, todabu ku ma fʼo̩maye-ma onobule̩ o̩la daji."
GEN,34,28,Ma mʼame̩wño̩re̩-ma egini kpai amokuno̩-ma kpai amo̩ke̩ke̩te̩-ma kpai e̩wñ ki jʼef ewo le̩ kpai e-ki jʼoko kpa;
GEN,34,29,"kpai e̩wñ anana-ma du kpai abo-ma egini kpai amo̩ya-ma du ma fʼuma mu, oñ ma mʼe̩wñ tʼe̩wñ du ki jʼef unyi le̩ ko chʼe̩wñ aluje̩."
GEN,34,30,"Taku Jeko̩b ka ñwu Simeo̩n kpai Lifai kakini, Ame̩ mʼihianyi ko wa nyʼumi o̩la me̩, me̩ fʼumi kwuta ugbo abo ane̩-i, owñ chʼabo Kenan kpai abo Pe̩re̩z; tak abu kʼomi ma wewe n, ma ado̩ o̩la-ma jeju rʼumi o̩la akpa mi, ma afʼumi chile̩che̩, tʼomi tʼunyi-mi."
GEN,34,31,"Oñ ma kakini, I dukpe̩ ku ma che o̩maye-wa alu ku ma chʼajo̩ko̩?"
GEN,35,1,"Oñ O̩jo̩ ka ñwu Jeko̩b kakini, Kwane̩, kʼe̩ te̩gu nyi Be̩te̩l kʼe̩ gugu o̩mo̩; e̩ ki fʼubo̩ iche̩bo̩ kpa ñw O̩jo̩ o̩mo̩, owñ chʼO̩jo̩ kʼi kwotejugede ñw e̩ e̩gba kʼe̩ ra bʼeju Iso̩ o̩maye-we̩ te̩ le̩."
GEN,35,2,"Taku Jeko̩b ka ñw abʼo̩ja-wñ kpai abo du ku ma jʼugbo-wñ kakini, Me̩ ki mʼamo̩jo̩ ononojo ki jʼefu-me̩ ko jʼiba, ku me̩ fʼo̩la-me̩ gworinyo̩, me̩ mʼotogbo-me̩ gwo̩ jane̩ ku me̩ la ko omune̩ nyʼo̩la;"
GEN,35,3,"oñ a kwane̩ kʼa te̩gu nyi Be̩te̩l, o̩mo̩ nakpʼubo̩ iche̩bo̩ ñw O̩jo̩ kʼi dohi ñwu mi o̩jo̩ o̩pe̩cha-mi, kʼi laño̩ dʼugbo mi ugbo du kʼu le."
GEN,35,4,Taku ma mʼamo̩jo̩ ononojo ki jʼo̩wo̩-ma kpai elika ki dʼeti-ma ko ñwu Jeko̩b; oñ Jeko̩b mʼu ko maja of oli ok kʼi me̩ru She̩ke̩m le̩.
GEN,35,5,"Oñ ma mʼe̩re̩ ko nyʼule̩-ma, ailo O̩jo̩ la bʼewo du ki lʼuma de ma, oñ ma ma ra nʼamo̩ma e̩ne̩ke̩le̩ Jeko̩b n."
GEN,35,6,"Abe̩le̩ Jeko̩b lewa Luz, (owñ che Be̩te̩l), e-ki dʼoj ane̩ Kenan, owñ kpai amone̩ du ku ma jʼugbo-wñ."
GEN,35,7,"Tak i fʼubo̩ iche̩bo̩ kpa o̩mo̩, oñ i dʼodu ugbo kide̩ ko̩ E̩l-Be̩te̩l,todabu ki chʼo̩mo̩ oñ O̩jo̩ kwotejugede ñw u e̩gba kʼi ra bʼeju o̩maye-wñ te̩ le̩."
GEN,35,8,"De̩bora, e̩ne̩ ki ne̩ Ribe̩ka gba, leku, oñ ma mʼu du ji of oli ok o̩wo̩ o̩gane̩ Be̩te̩l: oñ ma dʼodu-wñ ko̩ Alo̩n-bakut."
GEN,35,9,"Tak O̩jo̩ ño̩ kwotejugede ñwu Jeko̩b e̩gba kʼi kwo Padan-aram wa ge̩, i la de̩nyo̩ ñw u."
GEN,35,10,"Oñ O̩jo̩ ko̩la ñw u kakini, Odu-we̩ ko̩ Jeko̩b; ma ñʼadʼodu-we̩ ko̩ Jeko̩b ge̩ n, chai Israe̩l odu-we̩ ako̩. Abe̩le̩ i dʼodu-wñ ko̩ Israe̩l."
GEN,35,11,"Tak O̩jo̩ ka ñw u kakini, Omi chʼO̩jo̩ Odobao̩gagu: bi o̩ma kʼe̩ wewe nyo̩gba; uche̩ amone̩ kpai uche̩ichi amone̩ ojoji ojoji akwef uwe̩ dufu, amonu la akwef uta-we̩ dufu."
GEN,35,12,"Ane̩ kʼomi du ñw Ebraham kpai Aise̩k, uwe̩ nadʼu ñw u, naño̩ dʼane̩ kide̩ ñw ugbe̩-we̩ ubi-we̩ ge̩."
GEN,35,13,Tak O̩jo̩ mute̩gu kwʼugbo-wñ uña ugbo kʼi ko̩la kpʼowñ le̩.
GEN,35,14,"Oñ Jeko̩b mʼe̩wñ du gwanyane̩ dago uña ugbo kʼi ko̩la kpʼowñ. E̩wñ kʼi du gwanyi le̩ chʼokuta; tak i dʼomi wa danyu oji-wñ o̩mo̩, i ño̩ mʼekpo du danyʼu."
GEN,35,15,Oñ Jeko̩b dʼodu uña ugbo kʼO̩jo̩ ko̩la ñw u le̩ ko̩ Be̩te̩l.
GEN,35,16,"Taku ma nʼule̩-ma ale kwo Be̩te̩l alo waa; abu kʼule̩-ma bo̩ re ku ma wa E̩frat ta, Reche̩l chane̩ echefu, efu le̩ chʼo akanya."
GEN,35,17,"Abe̩le̩ e̩gba kʼi dʼef akanya efu le̩ eche, e̩ne̩ ki agba oji o̩ma ka ñw u kakini, E̩ chokpo n; todu fai uwe̩ ñʼanʼo̩ma e̩ne̩ke̩le̩ omune̩ ge̩."
GEN,35,18,"Oñ i lewatu abu kʼonugo-wñ che kʼi lo (todu i leku), i dʼodu-wñ ko̩ Be̩noni ; ata-wñ muda dʼodu-wñ ko̩ Be̩njamin."
GEN,35,19,"Abe̩le̩ Reche̩l leku, oñ ma mʼu du ji eti o̩na ku ma le tu E̩frat (owñ che Be̩tle̩he̩m)."
GEN,35,20,Oñ Jeko̩b fʼe̩wñ gwa-nyane̩ dago ojinoji-wñ; e-le̩ chʼegwa-nyane̩ dago ojinoji Reche̩l tʼo̩jo̩ oluñini.
GEN,35,21,"Taku Israe̩l mʼe̩re̩ ko nyʼule̩ alo, oñ i fʼunyabo-wñ fa ejubi o̩do̩go̩ E̩de̩r."
GEN,35,22,"Oñ i lewatʼabu kʼIsrae̩l ge̩ne̩ ane̩ le̩ Rube̩n le nabo̩ Bilha, abadu ata-wñ, dachi; Israe̩l la gbo̩."
GEN,35,23,"Amo̩me̩ne̩ke̩le̩ Lea che Rube̩n, o̩mo̩gba Jeko̩b, kpai Simeon kpai Lifai kpai Juda kpai Isakar kpai Ze̩biulo̩n."
GEN,35,24,Amo̩me̩ne̩ke̩le̩ Reche̩l la che Jose̩f kpai Be̩njamin.
GEN,35,25,"Amo̩me̩ne̩ke̩le̩ Bilha, adu Reche̩l, la che Dan kpai Naftali."
GEN,35,26,"Amo̩me̩ne̩ke̩le̩ Zilpa, adu Lea, la che Gad kpai Ashe̩r. Abo-i chʼamo̩me̩ne̩kele̩ e-Jeko̩b ku ma bi ñw u Padan-aram."
GEN,35,27,"Taku Jeko̩b lewa Mamre ugbo Aise̩k, ata-wñ ugbo Kirio̩t-arba (owñ che He̩bro̩n) ugbo kʼEbraham kpai Aise̩k ge̩ne̩ le̩."
GEN,35,28,Oñ o̩do̩ Aise̩k ku ma bi chʼo̩do̩ o̩gbo̩ me̩la.
GEN,35,29,"Tak Aise̩k mʼiñmi da; i leku oñ ma mʼowñ du atefu abo-wñ abu kʼi chʼogijo kʼo̩do̩-wñ jo̩ kpa; taku Iso̩ kpai Jeko̩b, amo̩ma-wñ le̩, mʼowñ du ji."
GEN,36,1,Abo-i chʼo̩lo̩pu o̩lo̩pu Iso̩ (owñ chʼIdo̩m).
GEN,36,2,Amo̩ma onobule̩ Kenan oñ Iso̩ ne̩ chʼamo̩ya-wñ: Ada kʼi chʼo̩ma E̩lo̩n abo He̩t kpai Oholi-bama kʼi chʼo̩ma Ana kʼi chʼo̩ma Zibeo̩n abo Hifai
GEN,36,3,"kpai Basemat, o̩ma Ishmae̩l, o̩maye Ne̩baio̩t."
GEN,36,4,Ada la bi Elaifaz ñw Iso̩; Basemat la bi Rue̩l;
GEN,36,5,Oholibama la bi Jeush kpai Jalam kpai Ko̩ra. Abo-i chʼamo̩ma Iso̩ e-e̩ne̩ke̩le̩ ku ma bi ñw u ane̩ Kenan.
GEN,36,6,"Tak Iso̩ mʼamo̩ya-wñ kpai amo̩ma-wñ e̩ne̩ke̩le̩ kpai amo̩ma-wñ onobule̩ kpai onugo abo unyi-wñ du kpai ame̩wñ ukpa-wñ kpai ame̩la abe̩re̩me̩le̩-wñ chaka, kpai ane̩-wñ du ko, owñ chʼe-kʼifiye̩ jo̩ oj ane̩ Kenan; oñ i kwo bʼo̩maye-wñ Jeko̩b te̩ le tʼane̩ omune̩."
GEN,36,7,"Todu e̩wñ-ma ku ma ne̩ chenana, i je̩ ñwu ma dodo ugbʼokate n; ane̩ ugbo ku ma ge̩ne̩ le̩ la neke gba ma n todu ame̩wñ ukpa-ma."
GEN,36,8,Abe̩le̩ Iso̩ dodo ane̩ uwo Se̩ir; Iso̩ chʼIdo̩m.
GEN,36,9,Abo-i la chʼo̩lo̩pu o̩lo̩pu Iso̩ kʼi chʼata abo Ido̩m ane̩ uwo Seir.
GEN,36,10,"Odu amo̩ma Iso̩ e-e̩ne̩ke̩le̩ jo̩-i: Elaifaz o̩ma Ada kʼi chʼo̩ya Iso̩, Rue̩l o̩ma Basemat kʼi chʼo̩ya Iso̩."
GEN,36,11,Oñ amo̩ma Elaifaz che Teman kpai Omar kpai Zefo kpai Gatam kpai Kenaz.
GEN,36,12,"(Timna la chʼabadu Elaifaz, o̩ma Iso̩; owñ bi Amale̩k ñw Elaifaz.) Abo-i chʼamo̩ma e̩ne̩ke̩le̩ Ada, o̩ya Iso̩."
GEN,36,13,"Oñ abo-i chʼamo̩ma e̩ne̩ke̩le̩ Rue̩l: Nahat kpai Zera kpai Shama kpai Miza. Abo-i chʼamo̩ma e̩ne̩ke̩le̩ Basemat, o̩ya Iso̩."
GEN,36,14,"Oñ abo-i chʼamo̩ma e̩ne̩ke̩le̩ Oholibama o̩ma Ana kʼi chʼo̩ma Zibeo̩n, o̩ya Iso̩, owñ bi Jeush kpai Jalam kpai Ko̩ra ñw Iso̩."
GEN,36,15,"Abo-i chʼamo̩ma Iso̩ ku ma mud ame̩ne̩fe̩nyi: amo̩ma e̩ne̩ke̩le̩ Elaifaz kʼi chʼo̩mo̩gba Iso̩ che: Teman chʼe̩ne̩fe̩nyi, Omar chʼe̩ne̩fe̩nyi, Zefo chʼe̩ne̩fe̩nyi, Kenaz chʼe̩ne̩fe̩nyi,"
GEN,36,16,"Ko̩ra chʼe̩ne̩fe̩nyi, Gatam chʼe̩ne̩fe̩nyi, Amale̩k chʼe̩ne̩fe̩nyi, abo-i chʼame̩ne̩fe̩nyi abo Elaifaz ane̩ Ido̩m; abo-i chʼamo̩ma e̩ne̩ke̩le̩ e-Ada."
GEN,36,17,"Abo-i chʼamo̩ma e̩ne̩ke̩le̩ e-Rue̩l, o̩ma Iso̩ le̩; Nahat chʼe̩ne̩fe̩nyi, Zera chʼe̩ne̩fe̩nyi, Shama chʼe̩ne̩fe̩nyi, Miza chʼe̩ne̩fe̩nyi; abo-i chʼame̩ne̩fe̩nyi ku Rue̩l bi ane̩ Ido̩m; ama le̩ chʼamo̩ma e̩ne̩ke̩le̩ Basemat, o̩ya Iso̩."
GEN,36,18,"Oñ abo-i chʼamo̩ma e̩ne̩ke̩le̩ e-Oholibama, o̩ya Iso̩: Jeush chʼe̩ne̩fe̩nyi, Jalam chʼe̩ne̩fe̩nyi, Kpra chʼe̩ne̩fe̩nyi; ama le chʼame̩ne̩fe̩nyi kʼOholibama kʼi chʼo̩ma Ana o̩ya Iso̩ bi."
GEN,36,19,"Abo-i chʼamo̩ma e̩ne̩ke̩le̩ e-Iso̩, ama le̩ la chʼame̩ne̩fe̩nyi-ma: Iso̩ le̩ chʼIdo̩m."
GEN,36,20,Abo-i chʼamo̩ma e̩ne̩ke̩le̩ e-Seir e̩ne̩ Ho̩r kʼi chʼo̩mane̩ o̩mo̩: Lotan kpai Shobal kpai Zibeo̩n kpai Ana
GEN,36,21,"kpai Dishon kpai Eze̩r kpai Dishan; abo-i chʼame̩ne̩fe̩nyi abo Ho̩r, ma chʼamo̩ma Seir oj ane̩ Ido̩m."
GEN,36,22,Oñ amo̩ma e̩ne̩ke̩le̩ Lotan che Hori kpai Heman; o̩maye Lotan e-onobule̩ che Timna.
GEN,36,23,Amo̩ma e̩ne̩ke̩le̩ Shobal la de̩: Alfan kpai Manahat kpai Ebal kpai Shefo kpai Onam.
GEN,36,24,Abo ku ma chʼamo̩ma Zibeo̩n la de̩: Aiya kpai Ana; owñ chʼAna kʼi li e̩bi omi-una aje̩tachi abu kʼi akʼamo̩ke̩ke̩te̩ Zibeo̩n ata-wñ nyʼokije̩ le̩.
GEN,36,25,Abo-i la chʼamo̩ma Ana: Dishon kpai Oholibama o̩ma Ana onobule̩.
GEN,36,26,Oñ abo-i chʼamo̩ma Dishon: Hemdan kpai Eshban kpai Itran kpai Che̩ran.
GEN,36,27,Abo-i chʼamo̩ma Eze̩r: Bilhan kpai Zafan kpai Akan.
GEN,36,28,Abo-i chʼamo̩ma Dishan: Uz kpai Aran.
GEN,36,29,"Abo-i chʼame̩ne̩fe̩nyi abo Ho̩r: Lotan chʼe̩ne̩fe̩nyi, Shobal chʼe̩ne̩fe̩nyi, Zibeon chʼe̩ne̩fe̩nyi, Ana chʼe̩ne̩fe̩nyi,"
GEN,36,30,"Dishon chʼe̩ne̩fe̩nyi, Ezer chʼe̩ne̩fe̩nyi, Dishan chʼe̩ne̩fe̩nyi; abo-i chʼame̩ne̩fe̩nyi abo Hpr, alu kʼame̩ne̩fe̩nyi-ma do̩ ane̩ Seir."
GEN,36,31,Abo-i chʼabo ku ma jʼonu ane̩ Ido̩m o̩gba tak e̩ne̩ du jʼonu amo̩ma Israe̩l.
GEN,36,32,"Bila, o̩ma Beo̩r e-e̩ne̩ke̩le̩, jʼonu Ido̩m, odu ewo-wñ la ko̩ Dinhaba."
GEN,36,33,Taku Bila leku oñ Jobab o̩ma Zera e-e̩ne̩ke̩le̩ abo Bo̩zra jʼonu koji-wñ.
GEN,36,34,"Taku Jobab leku, oñ Husham abo ane̩ Teman jʼonu koji-wñ."
GEN,36,35,"Taku Husham leku, oñ Hadad, o̩ma Bedad e-e̩ne̩ke̩le̩, e-ki fu Midian gwoda egbili Moab, jʼonu koji-wñ, odu ewo-wñ la ko̩ Afit."
GEN,36,36,"Taku Hadad leku oñ Samla, abo Masreka, jʼonu koji-wñ."
GEN,36,37,"Taku Samia leku, oñ Sho̩l abo Rehobo̩t eti ohimini Yufretis le̩, jʼonu koji-wñ."
GEN,36,38,"Taku Sho̩l leku, oñ Beal-hanan, o̩ma Akbo̩r e-e̩ne̩ke̩le̩, jʼonu koji-wñ."
GEN,36,39,"Taku Beal-hanan, o̩ma Akbo̩r e-e̩ne̩ke̩le̩, leku, oñ Hadar jʼonu koji-wñ, odu ewo-wñ la ko̩ Pau; odu o̩ya-wñ ko̩ Me̩he̩tabe̩l, o̩ma Matred onobule̩, kʼi chʼo̩ma Me̩zahab onobule̩."
GEN,36,40,"Odu-i chʼodu ame̩ne̩fe̩nyi abo Iso̩, alu kʼakwo̩ra unyi, akwo̩ra unyi-ma kpai ugbo ku ma je̩ kpai odu odu-ma de̩: Timna chʼe̩ne̩fe̩nyi, Alfa chʼe̩ne̩fe̩nyi, Jete̩t chʼe̩ne̩fe̩nyi,"
GEN,36,41,"Oholibama chʼe̩ne̩fe̩nyi, Ela chʼe̩ne̩fe̩nyi, Pinon chʼe̩ne̩fe̩nyi,"
GEN,36,42,"Kenaz chʼe̩ne̩fe̩nyi, Teman chʼe̩ne̩fe̩nyi, Mibzar chʼe̩ne̩fe̩nyi,"
GEN,36,43,"Magdie̩l chʼe̩ne̩fe̩nyi, Iram chʼe̩ne̩fe̩nyi; abo-i chʼame̩ne̩fe̩nyi abo Ido̩m, alu ku ma gugu je̩ oj ane̩ e-ma ku ma ne̩. Owñ le̩ chʼIso̩ kʼi chʼata Ido̩m."
GEN,37,1,"Abe̩le̩ Jeko̩b gugu oj ane̩ ugbo kʼata-wñ ge̩ne̩ le̩, owñ chʼane̩ Kenan."
GEN,37,2,O̩gba o̩gba Jeko̩b de̩-i:
GEN,37,3,"Israe̩l la fe̩do̩ Jose̩f tʼamo̩ma-wñ du le, todabu kʼi chʼo̩ma kʼi bi o̩jʼogijo-wñ; oñ i fʼafe̩ e-kʼina-wñ chʼojoji ojoji ga ñw u."
GEN,37,4,"Amo̩maye-wñ e̩ne̩ke̩le̩ cheli kʼata-ma afe̩do̩-wñ tʼamo̩maye-wñ du le; oñ ma chane̩ echulaka-wñ, ma la neke hi e̩do̩ wane̩ ako̩la ñw u n."
GEN,37,5,"Jose̩f la fʼo̩na na, oñ i mʼu du ka ñw amo̩maye-wñ, taku ma kwochulaka-wñ tule."
GEN,37,6,"I ka ñwu ma kakini, Me̩ agba, gbo̩ o̩na kʼu na-i:"
GEN,37,7,"todu me̩ go, awa jʼoko aji oti o̩ka, oñ go, oti-mi kwane̩, i kwodago kpakpa; me̩ la go, oti e-me̩ donyʼu, oñ ma dʼoji le̩ agwa oti e-mi."
GEN,37,8,"Tak amo̩maye-wñ ka ñw u kakini, Uwe̩ ajʼonu-wa, ochochi? abe̩k uwe̩ achʼodu-wa, ochochi? Taku ma ño̩ chulaka-wñ tule noji o̩na-wñ kpai o̩la-wñ kʼi ka."
GEN,37,9,"I ño̩ fʼo̩na omune̩ na ge̩, oñ i mʼu du ka ñw amo̩maye-wñ, i kakini, Go, omi ño̩ fʼo̩na omune̩ na ge̩; me̩ go, olu kpai ochu kpai awo me̩gwaka la jʼadʼoji kad ane̩ ñwu mi."
GEN,37,10,"I la mʼu du ka ñw ata-wñ kpʼamo̩maye-wñ, tak ata-wñ dejurʼu, i kakini, E̩wñ chʼofe o̩na kʼe̩ na-i? Omi kpai iye-we̩ kpai amo̩maye-we̩ ñʼadʼoji kad ane̩ ñw e̩ ochochi?"
GEN,37,11,"Tak amo̩maye-wñ lie̩na-wñ, ama ata-wñ mʼo̩la le̩ du tʼef ibe-wñ."
GEN,37,12,Tak amo̩maye-wñ le namʼame̩wño̩re̩ egini ata-ma ko nyʼoko ije̩ She̩ke̩m.
GEN,37,13,"Tak Israe̩l ka ñwu Jose̩f kakini, Amo̩maye-we̩ jʼoko ekʼije̩ ñw ame̩wño̩re̩ je̩ She̩ke̩m in? Lewa kʼu nakpʼe̩ uche̩ nyʼugbo ma. Tak i ka ñw u kakini, Omi de̩-i."
GEN,37,14,"Oñ i ka ñw u kakini, Lo fai, kʼe̩ gʼamo̩maye-we̩, kpai ame̩wño̩re̩ egini, ma ra? kʼe̩ dʼohi wa ñwu mi. Abe̩le̩ i kpʼowñ uche̩ kwef o̩go̩ He̩bro̩n le̩ oñ i lewa She̩ke̩m,"
GEN,37,15,"tak e̩ne̩ke̩le̩ʼka fʼowñ li, go, i tale egbili le̩; tak e̩ne̩ le̩ tʼo̩ ene kakini, E̩wñ e̩ feju?"
GEN,37,16,"Tak i kakini, Natene amo̩maye-mi, agba, e̩ ka ñwu mi ugbo ku ma jo̩ akʼije̩ ñw ame̩wño̩re̩ je̩."
GEN,37,17,"Tak e̩ne̩ le̩ ka ñw u kakini, Ma kwʼemi le me̩, todu omi gbo̩ abu ku ma kakini, A ki nyi Dotan. Taku Jose̩f gbe̩re̩ amo̩maye-wñ, oñ i fʼuma li Dotan."
GEN,37,18,"Ma la fʼowñ li o̩najiji, gbogbo tak i me̩ru ma mafʼalu jo̩nyʼu kumafʼu kpa."
GEN,37,19,"Oñ ma ko̩la ñw o̩la-ma kakini. Go, ano̩na-i awa me̩."
GEN,37,20,"Me̩ lewa fai kʼa mʼu du kpa, kʼa mʼu du rikpolo tef o̩fe̩ʼka; tak a akakini, E̩wñ iñmi e̩bie̩ne̩ʼka fʼu kpa je̩, tak a ali abu kʼo̩na-wñ ache̩."
GEN,37,21,"Taku Rube̩n gbo̩, oñ i mʼu gba kwef o̩wo̩-ma, i kakini, A ki bʼo̩ gbʼoji n."
GEN,37,22,"Taku Rube̩n ka ñwu ma kakini, Me̩ ki dʼe̩bie̩ dafo n; mʼowñ du rikpolo tef o̩fe̩ ki dʼef aje̩tachi-i; me̩ ki muda dʼo̩wo̩ kadʼowñ n; todu kʼi li uña kʼi mʼowñ gba kwef o̩wo̩-ma (oñ i ka-i) kʼi mʼu du dabi wa ñw ata-wñ."
GEN,37,23,"Oñ i lewatu e̩gba ku Jose̩f wʼugbo amo̩maye-wñ, ma la gwo̩ko̩ rʼu o̩la, ma mʼafe̩-wñ gwo̩, owñ chʼafe̩ kʼina-wñ chʼojoji ojoji ki dʼo̩la-wñ le̩;"
GEN,37,24,"taku ma mʼowñ du rikpolo tef o̩fe̩. Efu o̩fe̩ le̩ te̩ ofofo, omi dʼefu-wñ n."
GEN,37,25,"Taku ma kwoguane̩ ku ma jʼuje̩wñ; oñ ma chi eju-ma nyʼate̩ ago, me̩ la go, abelo̩na ku ma chʼabo Ishmae̩l kwo Gilead awa, aminyakulumi-ma nʼadu e̩wñ ido̩ro̩ kpai o̩bia oguʼka kpai otulale mur, oñ ma che ku ma ne̩ agwo̩ru nyʼIjipti."
GEN,37,26,"Taku Juda ka ñw amo̩maye-wñ kakini, Iche̩wñ kʼa dʼo̩maye-wa kpa kʼa du e̩bie̩-wñ maja, ugbo ile-wñ de̩?"
GEN,37,27,"Me̩ lewa kʼa mʼowñ du ta ñw abo Ishmae̩l-i; o̩wo̩ e-wa ki kadʼo n, todabu kʼowñ chʼo̩maye-wa, o̩re̩la-wa onugo. Tak amo̩maye-wñ netirʼu."
GEN,37,28,"Tak abo Midian ku ma chʼamanyaja alale; ma la fu Jose̩f fa kwef o̩fe̩ le̩ dufu, oñ ma mʼu du ta ñw abo Ishmae̩l le̩ la o̩ko̩ ajifa ogu. Tak ama le̩ mu Jose̩f du wa ane̩ Ijipti."
GEN,37,29,"Taku Rube̩n mudabi tʼalu o̩fe̩ le̩; go, Jose̩f la dʼef o̩fe̩ n; oñ i fʼukpo-wñ fana."
GEN,37,30,"Tak i mudabi wʼugbo amo̩maye-wñ, i kakini, Imo̩to̩ le̩ do̩mo̩ ge̩ n; abʼomi ale ke?"
GEN,37,31,"Taku ma mʼafe̩ Jose̩f ko, ma la fʼo̩mʼewo kpa, oñ ma mʼafe̩ le̩ ko tunyʼe̩bie̩-wñ;"
GEN,37,32,"taku ma mʼafe̩ kʼina-wñ chʼojoji ojoji le̩ ko kpuche̩, oñ ma mʼu ko wʼugbo ata-ma, ma kakini, E̩wñ kʼa li de̩-i; todu kʼe̩ mejuma abe̩k afe̩ o̩ma-we̩ de̩, abe̩k i chʼe-owñ n?"
GEN,37,33,"Oñ i mejuma, i kakini, Afe̩ o̩ma-mi de̩; e̩wñ iñmi e̩bie̩ne̩ʼka dʼu kpa je̩; i nʼabu du ki che n, ma fu Jose̩f fana rinyo̩ pe̩le̩ pe̩le̩ me̩."
GEN,37,34,"Taku Jeko̩b fʼotogbo-wñ fana, i mʼe̩gbanukpo ko lʼago, oñ i deku o̩ma-wñ o̩jo̩ wewe."
GEN,37,35,"Tak amo̩ma-wñ e̩ne̩ke̩le̩ kpai onobule̩ chaka kwane̩ ku ma nyʼi e̩do̩; i muda ko̩ eje̩ ñwu ma nyʼi e̩do̩; i kakini, Todu, omi kpai eku o̩ma-mi ede̩ akpe̩re̩ nyʼef o̩jegu ugbo o̩ma-mi. Abe̩le̩ ata-wñ rʼaku-wñ."
GEN,37,36,"Oñ abo Midian le̩ mʼowñ du le tʼane̩ Ijipti ata ñwu Po̩tife̩r, onoji Fero, kʼi chʼagboji amaganyi-wñ."
GEN,38,1,"Oñ i lewatu adiko le̩ ku Juda kwugbo amo̩maye-wñ nyʼo̩gane̩, oñ i muna tʼejefu ugbo abo Adulam oka kʼodu-wñ ko̩ Haira."
GEN,38,2,"Taku Juda fʼo̩ma onobule̩ abo Kenan oka li, odu-wñ ko̩ Shua; i la ne̩ chʼo̩ya oñ i nyʼejefu ugbo-wñ."
GEN,38,3,"Tak i fefunyo̩, i la fʼo̩ma e̩ne̩ke̩le̩ bi; oñ i dʼodu-wñ ko̩ E̩r."
GEN,38,4,"Tak i ño̩ fefunyo̩ ge̩, i la fʼo̩ma e̩ne̩ke̩le̩ bi; tak i dʼodu-wñ ko̩ Onan."
GEN,38,5,"Tak i ño̩ fʼo̩ma e̩ne̩ke̩le̩ omune̩ bi ge̩, oñ i dʼodu-wñ ko̩ Shila. I la de̩ Che̩zib e̩gba kʼi biʼi."
GEN,38,6,"Taku Juda fʼo̩ya ne̩ ñw o̩mo̩gba-wñ E̩r, odu-wñ la ko̩ Temar."
GEN,38,7,"E̩r, o̩mo̩gba Juda le̩, la chʼe̩ne̩bie̩ne̩ eju Jihofa; taku Jihofa mʼu du kpa."
GEN,38,8,"Taku Juda ka ñw Onan kakini, Nyʼejefu ugbo o̩ya o̩maye-we̩ le̩ kʼe̩ che o̩wo̩ o̩maye o̩ko̩ ñw u, kʼe̩ ne̩ ugbe̩ ñw o̩maye-we̩ le̩."
GEN,38,9,"Onan la chema ka kʼugbe̩ le̩ achʼe-wñ n; abe̩le̩ e̩gba kʼi nyʼejefu ugbo o̩ya o̩maye-wñ, i mudu dajane̩ tode̩gba kʼi anʼugbe̩ ñw o̩maye-wñ."
GEN,38,10,"Oñ e̩wñ kʼi che le̩ chʼe̩bie̩ne̩ eju Jihofa, oñ i ño̩ fʼowñ kpa ge̩."
GEN,38,11,"E̩gbale̩ taku Juda ka ñwu Temar, o̩ya o̩ma-wñ kakini, Gugu unyi ata-we̩ kʼe̩ chʼo̩ya ukuo̩ko̩ gbogbo taku Shila, o̩ma-mi, gbakpa; todu, i kakini, tode̩gba kʼi año̩ ku dab amo̩maye-wñ ge̩. Taku Temar le nagugu unyi ata-wñ."
GEN,38,12,"Gboogbo i wa tʼe̩gba kʼo̩monobule̩ Shua, o̩ya Juda, leku; oñ e̩gba kʼe̩do̩ Juda nyi, tak i nyʼugbo abo ku ma ja edudu ame̩wño̩re̩-wñ egini Timna, owñ kpai onuku-wñ Haira kʼi chʼabo Adulam le̩."
GEN,38,13,"Taku ma mudu ka ñwu Temar kakini, Go, ata o̩ko̩-we̩ alo tʼate̩ Timna kʼi fʼedudu ame̩wño̩re̩-wñ egini ja."
GEN,38,14,"Tak i mʼukpo eku ko̩ bʼo̩la te̩, oñ i mʼo̩chada ki de̩ fe̩ne̩ fe̩ne̩ ko bʼoji ma oñ i fʼu wenyʼo̩la-wñ abʼoji-wñ ma wʼane̩, oñ i kwogugu alaku E̩naim, e-ki dʼej o̩na Timna; todu kʼi cheli ku Shila gbakpa me̩, ma la dʼowñ ñw u kʼi chʼo̩ya-wñ n."
GEN,38,15,"E̩gba ku Juda fʼowñ li i do̩kʼajo̩ko̩ de̩, todabu kʼi kʼe̩wñ bʼeju-wñ ma."
GEN,38,16,"Tak i muna wʼugbo-wñ ej o̩na le̩, i kakini, Agba, lewa, kʼe̩ je̩ ñwu mi wʼejefu ugbo-we̩, todu i ma ka kʼowñ chʼo̩ya o̩ma-wñ n. Tak i ka ñw u kakini, E̩wñ e̩ du ñwu mi, kʼe̩ wʼejefu ugbo mi?"
GEN,38,17,"I kakini, Nadʼo̩mʼewoʼka kwef ame̩wño̩re̩ egini kpuche̩ rʼuwe̩. Tak i kakini, Uwe̩ adʼe̩wñʼka hiʼumi o̩wo̩ gbogbo tak e̩ dʼu kpuche̩ wa n?"
GEN,38,18,"Tak i kakini, E̩wñ nadu hiʼuwe̩ o̩wo̩? Oñ i kakini, E̩wñ uhiuko̩-we̩, kpai iyagba-we̩, kpai o̩kpa ki dʼo̩wo̩-we̩ le̩. Tak i mʼu ko ñw u, oñ i nyʼejefu ugbo-wñ i la fefunyo̩ ñw u."
GEN,38,19,"Tak i kwane̩, i le owñ, i mʼukpo fe̩ne̩ fe̩ne̩ le̩ ko bʼo̩la-wñ te̩, oñ i dʼukpo eku le̩ bʼo̩la ma."
GEN,38,20,"Taku Juda mʼo̩ma ewo du kpuche̩ lʼo̩wo̩ onuku-wñ abo Adulam le̩, kʼi mʼe̩wñ uhio̩wo̩ le̩ gba kwʼe̩wo̩ onobule̩ le̩, i muda liʼu n."
GEN,38,21,"Tak i tʼaboke̩le̩ ugbo kʼonobule̩ le̩ de̩ ene kakini, Ugbo ajo̩ko̩ le̩ de̩? e-kʼi te̩te̩de̩ E̩naim me̩rʼej o̩na o̩mo̩? Oñ ma kakini, Ajo̩ko̩ du dʼemi mama ta n."
GEN,38,22,"Tak i mudabi nyʼugbo Juda, i kakini, Omi liʼu n; tʼaboke̩le̩ o̩mo̩ le̩ ño̩ kakini, Ajo̩ko̩ du dʼemi mama ta n."
GEN,38,23,"Taku Juda kakini, Owñ ki gwo̩nyʼu ke, tode̩gba kʼanyo̩ mʼuwa, go, omi dʼo̩ma ewo-i kpuche̩rʼu, uwe̩ la liʼu n."
GEN,38,24,"Oñ i lewatu gbogbo me̩rʼochu me̩ta, ku ma ka ñwu Juda kakini, Temar, o̩ya o̩ma-we̩ le̩, fʼo̩ko̩ je̩; go, i la fefunyo̩ o̩ko̩ kʼi je̩ le̩. Taku Juda kakini, Mʼu du dufu wa ku ma fʼu gujo."
GEN,38,25,"E̩gba ku ma mʼu du dufu, i fʼuche̩ kpe̩ rʼata o̩ko̩-wñ kakini, E̩ne̩ke̩le̩ ki ne̩ e̩wñ-i oñ u nyefu ñw u; i kakini, Narodubʼe̩ kʼe̩ mejuma e̩ne̩ kʼi ne̩ e̩wñ-i, e̩wñ uhiuko̩-i kpai iyagba-i kpai o̩kpa-i."
GEN,38,26,"Taku Juda je̩ ka kʼowñ ne̩, i kakini, Owñ chʼe̩no̩kpakpa tʼumi le, todabu kʼomi ma dʼu ñwu Shila o̩ma-mi n. Tak i ño̩ dabi mʼo̩ ge̩ n."
GEN,38,27,"Oñ i lewatʼe̩gba kʼiko o̩ma ebi-wñ jo̩, go, ukpejima jʼefu-wñ."
GEN,38,28,"Abe̩le̩ e̩gba kʼi achefu le̩, oka dʼo̩wo̩ dufu; tak e̩ne̩ kʼi agbʼoji o̩ma mʼowu ekpikʼpa du ji mʼo̩wo̩-wñ, i kakini, E-ki dufu wa ejodudu de̩."
GEN,38,29,"Abe̩le̩ abʼi mʼo̩wo̩ dudabi, go, o̩maye-wñ kwodufu wa; oñ i kakini, Abile kʼe̩ fʼuña ñw o̩la-we̩? Todule̩ ma dʼodu-wñ ko̩ Pe̩re̩z."
GEN,38,30,"Ubi le̩ tak o̩maye-wñ dufu wa, owñ chʼe-kʼowu ekpikpa dʼo̩wo̩-wñ le̩; oñ ma dʼodu-wñ ko̩ Zera."
GEN,39,1,"Oñ ma mu Jose̩f du gwo̩ru nyʼIjipti, taku Po̩tife̩r, onoji Fero kʼi chʼagboji amaganyi-wñ, kʼi chʼe̩ne̩ Ijipti, mʼu gba la kwʼo̩wo̩ abo Ishmae̩l ku ma dʼu gwo̩ru nyʼo̩mo̩."
GEN,39,2,"Jihofa la dʼugbo Jose̩f, oñ i mud e̩ne̩ kʼe̩wñ du ara nyʼu o̩wo̩; i la dʼef uñyi odu-wñ, e̩ne̩ Ijipti le̩."
GEN,39,3,"Tak odu-wñ li ka ku Jihofa dʼugbo-wñ, i ño̩ li ka ku Jihofa la je̩ ñw e̩wñ du kʼi che ra nyʼu o̩wo̩."
GEN,39,4,"Oñ i li Jose̩f eju, Jose̩f la chʼe̩wñ ñw u, oñ i mʼowñ du chʼadejutʼunyi-wñ, e̩wñ du kʼi ne̩ i la ko jʼef o̩wo̩-wñ."
GEN,39,5,"Abe̩le̩ akwe̩gba kʼi mʼowñ du chʼadejutʼunyi-wñ kpai e̩wñ du kʼi ne̩, Jihofa la de̩nyo̩ ñw unyi e̩ne̩ Ijipti le̩ todu Jose̩f; e̩nyo̩ Jihofa la dʼoji e̩wñ du kʼi ne̩, tʼe-unyi, tʼe-oko,"
GEN,39,6,"i tʼe̩wñ du kʼi ne̩ no jʼo̩wo̩ Jose̩f; i ño̩ ma e̩wñ du kʼi dʼugbo-wñ n, chai uje̩wñ kʼi aje̩."
GEN,39,7,"Oñ i lewatu ubi e̩wñ-i, kʼeju o̩ya odu-wñ kado Jose̩f, oñ i kakini, E̩ bʼumi dachi."
GEN,39,8,"Jose̩f muda ko̩; i ka ñw o̩ya odu-wñ kakini, Go, odu-mi ma e̩wñ du ki dʼugbo-mi ef unyi-i n, i la mʼe̩wñ du kʼi ne̩ ko jʼo̩wo̩-mi;"
GEN,39,9,"i nʼe̩ne̩ du ki tʼumi le ef unyi-i n; i la dʼo̩wo̩ bʼe̩wñ du ma ugbo mi n, chai uwe̩, todabu kʼuwe̩ chʼo̩ya-wñ. Ab u nale kʼu nachʼe̩wñ bie̩ne̩ inaina-i, kʼu dʼO̩jo̩re?"
GEN,39,10,"Tak abu kʼi tu Jose̩f o̩la o̩jo̩ñwa o̩jo̩ñwa, i la nyeti kʼi abʼo̩ dachi n; i je̩ atʼugbo-wñ n."
GEN,39,11,"Oñ o̩jo̩ʼka i le tef unyi kʼi chʼuko̩lo̩-wñ, aboke̩le̩ unyi le̩ du dʼef unyi o̩mo̩ n,"
GEN,39,12,"onobule̩ le̩ gwo̩nyʼukpo-wñ kakini, E̩ bʼumi dachi. I muda tʼukpo-wñ no̩ nyʼu o̩wo̩, i ra le tʼo̩lo̩fe̩."
GEN,39,13,"Oñ e̩gba kʼi li kʼi tʼukpo-wñ no̩ nyʼu o̩wo̩ kʼi ra tʼo̩fe̩,"
GEN,39,14,"i la nomudala do̩ aboke̩le̩ unyi-wñ, i ka ñwu ma kakini, Me̩ go, owñ dʼe̩ne̩ Hibruʼka wʼugbo wa kʼi chʼuwa uke̩; i wʼejefu ugbo mi kʼi bʼumi dachi, tak omi dʼomu nyate̩ akpogu;"
GEN,39,15,"oñ abu kʼi gbo̩ abʼu chʼomu nyate̩ akpogu, i tʼe̩wñ o̩la-wñ no̩ nyʼumi o̩wo̩, oñ i ra le tʼo̩lo̩fe̩."
GEN,39,16,Tak onobule̩ le̩ mʼe̩wñ o̩la-wñ ko jʼugbo-wñ gbogbo tak odu-wñ lewʼunyi.
GEN,39,17,"Tak i ño̩ ka ñw u alu kʼi ka le̩, kakini, Adu abo Hibru kʼe̩ du wʼugbo wa le̩, wa ejefu ugbo mi kʼi che mi uke̩;"
GEN,39,18,"abu kʼu dʼomu nyate̩ akwa i la tʼe̩wñ o̩la-wñ no̩ nyʼumi o̩wo̩, oñ i ra tʼo̩lo̩fe̩."
GEN,39,19,"Oñ abu kʼodu-wñ gbo̩ o̩la kʼo̩ya-wñ ka ñw u kakini, Alu kʼadu-we̩ che mi de̩, uwe̩do̩-wñ mutajo."
GEN,39,20,"Tak odu Jose̩f mʼowñ du tef unyi uga, ugbo ku ma ji ame̩namu e-onu jo̩, abe̩le̩ i dʼef unyi uga o̩mo̩."
GEN,39,21,"Jihofa muda dʼugbo Jose̩f, i dʼufe̩de̩nyo̩-wñ ñʼo̩, i je̩ ñw agboji unyi uga le̩ liʼu eju."
GEN,39,22,Tak agboji unyi uga mʼame̩namu du ku ma jʼef unyi uga le̩ ko nyu Jose̩f o̩wo̩; e̩wñ du ku ma che o̩mo̩ mak owñ che.
GEN,39,23,"Agboji unyi uga le̩ dʼeju-wñ gʼe̩wñ du ki dʼo̩wo̩ Jose̩f ge̩ n, todabu ki Jihofa dʼugbo-wñ; e̩wñ du kʼi ache Jihofa la je̩ ñw u ki ra ñw u."
GEN,40,1,"Oñ i lewatʼanubi e̩wñ-i, kʼe̩ne̩ ki adʼomi ñw onu Ijipti ñmo̩, kpai e̩ne̩ ki ache uje̩wñ egini ñw u, fʼo̩la che bi odu-ma onu Ijipti le̩ eju."
GEN,40,2,"Taku Fero we̩do̩ rʼamonoji-wñ meji-i, owñ chʼagboji abo ku ma dʼomi ñw u ñmo̩ kpai agboji abo ku ma che uje̩wñ egini ñw u je̩."
GEN,40,3,"Oñ i mʼuma ko nyʼone̩ o̩wo̩ ef unyi agboji amaganyi le̩, ef unyi uga ugbo ku ma ji Jose̩f te̩."
GEN,40,4,"Tak agboji amaganyi mʼudu edejute̩ ma du ñwu Jose̩f, oñ i che e̩wñ ñwu ma; ma jʼef amu le̩ kpo̩kpe̩ pe̩."
GEN,40,5,"Tak ejeji-ma fo̩na na, e̩ne̩ne̩ne̩ne̩ nʼo̩na e-wñ odu o̩jo̩ okate, e̩ne̩ne̩ne̩ne̩ nʼalu kʼoji o̩na-wñ kʼi na de̩, owñ chʼadʼomi ñw onu ñmo̩ kpai ache uje̩wñ egini e-onu Ijipti ku ma ji ma jʼef unyi uga le̩."
GEN,40,6,"Taku Jose̩f wʼejefu ugbo ma odudu, oñ i li ma, go, eju-ma che̩bu nyʼo̩wo̩."
GEN,40,7,"Tak i tʼamonoji Fero ku ma jʼef o̩wo̩ one̩ ef unyi odu-wñ kpʼowñ ene kakini, E̩wñ chi kʼeju-me̩ chʼekpa jo̩ abe̩i eñini-i?"
GEN,40,8,"Taku ma ka ñw u kakini, A fʼo̩na na, i la nʼe̩ne̩ du kʼi neke kʼoji-wñ ñwa n. Taku Jose̩f ka ñwu ma kakini, I chʼO̩jo̩ nʼoji e̩wñ eka n? narodubʼume̩ ku me̩ ka ñwu mi."
GEN,40,9,"Tak agboji abo ku ma dʼomi ñw onu ñmo̩ mʼo̩na-wñ du ka ñwu Jose̩f, i ka ñw u kakini, Ef o̩na-mi, go, ikeli achiwebe̩te̩maʼka dʼo̩gba-mi,"
GEN,40,10,"ikeli achiwebe̩te̩ma le chenʼe̩to̩ me̩ta; oñ i dabe̩ne̩ kʼi abu, ebu-wñ mutu dufu; ugbo kʼi mujo̩ mujo̩ le i mʼe̩ro achiwebe̩te̩ma ki kpa ko dufu."
GEN,40,11,"Ago omi Fero la dʼef o̩wo̩-mi; oñ u mʼe̩ro achiwebe̩te̩ma le̩ ko, ufʼu pili nyʼef ago omi e-Fero, tak u mʼago le̩ du tʼo̩wo̩ Fero."
GEN,40,12,"Taku Jose̩f ka ñw u kakini, Oji-wñ de̩: E̩te̩ me̩ta le̩ chʼo̩jo̩ me̩ta;"
GEN,40,13,"gbogbo tak o̩jo̩ me̩ta ki jo̩ Fero adʼuwe̩ oji dago, kʼi adʼuwe̩ dabi tʼe̩gu ugugu-we̩; oñ uwe̩ adʼago Fero tʼo̩wo̩-wñ alu ki de̩ o̩gbo̩gba e̩gba kʼuwe̩ dʼomi ñw u ñmo̩ le̩."
GEN,40,14,"Ama uwe̩ ki nadibekado mi e̩gba ki ra ñw e̩, narodubʼe̩ kʼe̩ chʼe̩nyo̩ ñwu mi kʼe̩ mʼinabali-mi du ñwu Fero, kʼe̩ mʼumi gba kwef unyi-i dufu."
GEN,40,15,"Todu eji ma mʼumi ji kwʼoj ane̩ abo Hibru; tʼemi ge̩, u la che e̩wñ du taku ma dʼumi tef ura-i n."
GEN,40,16,"Egba kʼagboji abo ku ma che uje̩wñ egini le̩ li kʼoji o̩na-wñ kʼi ka chenyo̩, i ka ñwu Jose̩f kakini, Omi ño̩ fʼo̩na na ge̩; go, agba akala efufu me̩ta la jʼoji-mi,"
GEN,40,17,"oñ ef agba ki dʼate̩ otitala, uje̩wñ egini ku ma che ojoji ojoji du jʼefu-wñ todu Fero, oñ ame̩we̩ jʼaje̩ kwef agba ki dʼoji-mi."
GEN,40,18,"Taku Jose̩f dohi kakini, Oji e-le̩ de̩: agba me̩ta le̩ chʼo̩jo̩ me̩ta;"
GEN,40,19,gbogbo tak o̩jo̩ me̩ta ki jo̩ Fero adʼoji-we̩ dago bʼuwe̩ o̩la te̩! i la adʼuwe̩ lo̩ko̩li olʼoli; ame̩we̩ la agbe̩ o̩re̩la-we̩ je̩ bʼachiku-we̩ te̩.
GEN,40,20,"Oñ o̩jo̩ e̩ke̩ta-wñ, ki chʼo̩jo̩ kʼo̩do̩ ku ma bi Fero mudako, i la fʼuje̩wñ uyo̩ hi ñw amadu-wñ chaka, oñ i mʼoji agboji abo ku ma dʼomi ñw u ñmo̩ kpai agboji abo ku ma che e̩wñ ayaga ñw u du dago ef amadu-wñ."
GEN,40,21,"I mʼagboji abo ku ma dʼomi ñw u le̩ du dabi tʼe̩gu-wñ, oñ i mʼago le du tʼo̩wo̩ Fero;"
GEN,40,22,ama i mʼagboji abo ku ma che uje̩wñ ayaga ñw u je̩ du lo̩ko̩li dabalu ku Jose̩f kʼoji-wñ ñwu ma.
GEN,40,23,"Abu ki chaka chʼabe̩le̩ agboji abo ku ma dʼomi ñw onu ñmo̩ la dibekado Jose̩f in, i fʼu gbenyo̩."
GEN,41,1,"Oñ i lewatʼe̩gba kʼo̩do̩ odokulu meji muda, Fero la nʼo̩na; go, i dago etʼohimini Naye̩l."
GEN,41,2,"Me̩ go, amokuno̩ mebie kwef ohimini dufu, año̩la-ma de̩ bo̩lo̩bo̩lo̩, ma chʼeyoyo, oñ ma jʼef icho̩lo̩ alʼije̩."
GEN,41,3,"Taku me̩ go, amokuno̩ mebie omune̩ te nʼuma ubi kwef ohimini dufu, año̩la-ma chʼekenyi, ma chʼe̩gbo̩gbe̩ jo̩, ma la dago me̩rʼamokuno̩ ekeji le̩ etʼo̩ba ohimini."
GEN,41,4,Tak amokuno̩ kʼaño̩la-ma chʼe̩kenyi ku ma chʼe̩gbo̩gbe̩ mʼamokuno̩ kʼaño̩la-ma de bo̩lo̩bo̩lo̩ ku ma chʼeyoyo le̩ ko je̩. Oñ Fero mʼolu ji.
GEN,41,5,"Tak i mʼolu du, i ño̩ nʼo̩na onu keji ge̩; go, acha o̩ka mebie ki cheru jigbo̩jigbo̩ kwodufu wʼoj oli o̩ka okate."
GEN,41,6,"Me̩ la go, acha mebie ki chʼekwire̩ e-kʼafu olodudu fʼu gʼuna ño̩ kwane̩ tʼo̩ ubi."
GEN,41,7,"Tak acha o̩ka e̩kwire̩ le mʼacha o̩ka mebie ki de jigbo̩jigbo̩ le ko mi. Taku Fero mʼolu ji. Go, i mud o̩na ena."
GEN,41,8,"Oñ i lewatʼodudu-wñ i kwodejiji; tak i kpuche̩ nado̩ amachobochi Ijipti chaka wa, kpai amanibe o̩mo̩ chaka: taku Fero mʼo̩na-wñ kʼi na du ka ñwu ma, ama e̩ne̩ du do̩mo̩ kʼi aneke kʼofe-wñ ñwu Fero n."
GEN,41,9,"Tak agboji abo ku ma dʼomi ñw onu ñmo̩ le ka ñwu Fero kakini, Edure kʼu dure, ibe-mi lewa kado eñini."
GEN,41,10,"Fero we̩do̩ rʼamadu-wñ, i la mʼumi kpai agboji abo ku ma che uje̩wñ ayaga du nyʼone̩ o̩wo̩ ef unyi agboji amaganyi,"
GEN,41,11,"oñ a fʼo̩na na odu o̩jo̩ kate, omi kpʼowñ; awa nʼo̩na alu kʼofe o̩na e̩ne̩ne̩ne̩ne̩ de̩."
GEN,41,12,"Okolobia abo Hibruʼka la dʼugbo wa o̩mo̩, adu agboji amaganyi i che; oñ a ka ñw u tak i kʼofe o̩na-wa ñw a, i ka ofe e-e̩ne̩ne̩ne̩ne̩ ñw u alu kʼo̩na-wñ de."
GEN,41,13,"Abe̩le̩ alu kʼi kʼofe-wñ ñw a alu le̩ i de̩; i mʼumi du dabi tʼe̩gu-mi, i mʼowñ du lo̩."
GEN,41,14,"Taku Fero kpʼone̩ ado̩ Jose̩f, oñ ma mʼu du kwef ura le̩ wa piopio; abi fʼilagba-wñ la, kʼi la mʼukpo omune̩ ko nyʼo̩la, tak i wʼejefu ugbo Fero."
GEN,41,15,"Oñ Fero ka ñwu Jose̩f kakini, Omi fʼo̩na na, i la nʼe̩ne̩ du kʼi aneke kʼofe-wñ n; omi chegbo̩ abu ku ma ka o̩la-we̩, kakini, E̩gba kʼuwe̩ gbo̩ o̩na kʼone̩ na e̩ neke kʼofe-wñ."
GEN,41,16,"Taku Jose̩f dohi ñwu Fero kakini, I chʼefu-mi i de̩ n; O̩jo̩ adohi ugbe̩do̩ ñwu Fero."
GEN,41,17,"Taku Fero ko̩la ñwu Jose̩f kakini, Ef o̩na kʼu na, go, omi dago oj ugbogbo ohimini Naye̩l."
GEN,41,18,"E̩ la go, amokuno̩ mebie kwef omi ohimini dufu, ma chʼeyoyo, año̩la-ma de̩ bo̩lo̩bo̩lo̩; oñ ma jʼef icho̩lo̩ alʼije̩."
GEN,41,19,"E̩ la go, amokuno̩ mebie omune̩ dufu wa ubi-ma, año̩la-ma chʼelo̩ma te̩, año̩la-ma chʼe̩kenyi tabale, ma chʼe̩gbo̩gbe̩, u li e̩bie̩ne̩ e̩gʼe-ma ane̩ Ijipti du mama ta n."
GEN,41,20,"Tak amokuno̩ ku ma chʼe̩gbo̩gbe̩, kʼaño̩la-ma chʼe̩kenyi mʼamokuno̩ mebie ejodudu ku ma chʼeyoyo le̩ koje̩."
GEN,41,21,"E̩gba ku ma fʼuma je̩ kpa, one̩ me̩ma ka ku ma je̩ e̩wñ du n, ama o̩la-ma chʼe̩ke̩nyi alu ki de̩ ejodudu; tak u mʼolu ji."
GEN,41,22,"U ño̩ fʼe̩wñ li ef o̩na-mi ge̩, go, acha mebie la wʼoji oli o̩ka okate, i chʼere̩yo̩ o̩me̩me̩le̩;"
GEN,41,23,"go, acha mebie ki chʼe̩gbe̩ mʼakpo, ki chʼe̩kwire̩, e-kʼafu olodudu fʼu gʼuna te̩ nʼuma ubi dufu."
GEN,41,24,"Tak acha e̩kwire̩ le̩ mʼacha mebie e-ki nyo̩ ko mi. Oñ u mudu ka ñw amachobochi, i muda nʼe̩ne̩ du kʼi neke kʼofe-wñ ñwu mi n."
GEN,41,25,"Taku Jose̩f ka ñwu Fero kakini, O̩na Fero chʼokate; e̩wñ kʼO̩jo̩ ache kʼi che i je̩ ñwu Fero ki ma de̩."
GEN,41,26,"Amokuno̩ mebie e-ki nyo̩ le̩ chʼo̩do̩ mebie, acha o̩ka mebie e-ki nyo̩ le̩ laño̩ chʼo̩do̩ mebie; o̩na le̩ chʼokate."
GEN,41,27,"Amokuno̩ mebie e-ku ma gbo̩gbe̩, kʼaño̩la-ma chʼe̩kenyi ku ma ate̩gu anʼuma ubi wa le̩, la chʼo̩do̩ mebie, kpai acha o̩ka e̩kpafolo mebie, e-kʼafu olodudu fu guna le̩ ge̩, ño̩ chʼo̩do̩ ukpo̩ta mebie."
GEN,41,28,"E̩wñ kʼomi ka ñwu Fero le̩ de̩, kakini, E̩wñ kʼO̩jo̩ ache kʼi che, i mʼu du ña Fero."
GEN,41,29,"Go, o̩do̩ mebie e̩gba kʼe̩wñ akpo̩rane̩ o̩be̩le̩ke̩te̩ ugbo du ane̩ Ijipti awa,"
GEN,41,30,"tak o̩do̩ ukpo̩ta mebie anʼubi-wñ, oñ ma agbenyo̩ e̩wñ ki kpo̩rane̩ oj ane̩ Ijipti chaka; ukpo̩ta le̩ la amʼane̩ Ijipti ko mi,"
GEN,41,31,"taku ma ñʼama uro̩je̩ ane̩ le̩ ge̩ n, todu ukpo̩ta ki dʼubi-wñ, todu i abie̩ne̩ ololo."
GEN,41,32,"Todabu kʼo̩na le̩ chʼugbo meji ñwu Fero chʼutodabu kʼe̩wñ le̩ fʼoji ne̩ ugbo O̩jo̩ me̩, oñ O̩jo̩ adʼu wa faifai."
GEN,41,33,"Todule̩ Fero ki natene e̩ne̩ʼka kʼi nʼibe kʼi meju e̩wñ eche, kʼi dʼo̩da ane̩ Ijipti-ʼi ñw u."
GEN,41,34,"Fero ki nache abe̩le̩, kʼi chi amone̩ ku ma nagʼane̩, ku ma gbʼukpe̩ e̩ke̩lu ane̩ Ijipti ef o̩do̩ uro̩je̩ mebie le̩."
GEN,41,35,"Kʼi naje̩ ñwu ma mʼuje̩wñ e-o̩do̩ ki nyo̩ ki awa-i yajo̩, ku ma mʼe̩wñ e̩yo̩ ko maja o̩wo̩ Fero todu ki chʼuje̩wñ abewo, kʼi je̩ ñwu ma fejutʼo̩."
GEN,41,36,Uje̩wñ le̩ ki najʼef aka ñw abane̩ todu o̩do̩ ukpo̩ta mebie e-ki adʼoj ane̩ Ijipti-i du; todu kʼane̩-i ki we ekpabie̩ lugbo ukpo̩ta le̩.
GEN,41,37,Oñ e̩wñ kʼi ka le̩ che̩nyo̩ Fero kpai abuko̩lo̩-wñ chaka eju.
GEN,41,38,"Taku Fero ka ñw abuko̩lo̩-wñ kakini, Awa neke li e̩ne̩ ki dab e̩ne̩-i, one̩ kʼAfu O̩jo̩ dʼefu-wñ-i?"
GEN,41,39,"Taku Fero ka ñwu Jose̩f kakini, Todabu kʼO̩jo̩ kʼe̩wñ-i du ñʼuwe̩, i nʼe̩ne̩ du kʼi nʼibe kʼi ño̩ meju e̩wñ eche dab uwe̩ n;"
GEN,41,40,uwe̩ anʼo̩da unyi-mi alu kʼo̩la-we̩ de̩ alu le̩ oñ amone̩-mi du aleru; chai oj ede kate omi du tʼuwe̩ le.
GEN,41,41,"Taku Fero ka ñwu Jose̩f kakini. Go, omi dʼo̩da ane̩ Ijipti du ñw e̩."
GEN,41,42,"Taku Fero mʼelika-uhiuko̩-wñ gwo̩ kwʼo̩wo̩-wñ, i la mʼu du tunyʼo̩wo̩ Jose̩f, I la mʼotogbo line̩n ku ma hi reju du tʼo̩la-wñ, i ño̩ mʼiyagba o̩jamalia du tʼo̩fa-wñ;"
GEN,41,43,"tak i je̩ ñw u kwo tʼo̩ko̩ ogu ekeji kʼi ne̩; oñ ma kwa rʼo̩ o̩gba kakini, Me̩ kʼoku-ku nyʼane̩! Abe̩le̩ i dʼo̩da ane̩ Ijipti le̩ du ñw u."
GEN,41,44,"Fero ño̩ ka ñwu Jose̩f kakini, Omi Fero de̩, i ma chʼuwe̩ n, e̩ne̩ du a chi o̩wo̩-wñ abe̩k e̩re̩-wñ nyate̩ ugbo du oj ane̩ Ijipti n."
GEN,41,45,"Taku Fero dʼodu Jose̩f ko̩ Zafe̩nat-pane̩a, oñ i mʼAse̩nat o̩ma Po̩tife̩ra, atama kʼi de̩ On, du ñw u chʼo̩ya. Taku Jose̩f dufu lʼugbo du oj ane̩ Ijipti."
GEN,41,46,"O̩do̩ Jose̩f la chʼogue̩gwa e̩gba kʼi dago o̩gba Fero onu Ijipti le̩. Taku Jose̩f le dufu kwʼo̩gba Fero, oñ i nyʼugbo du oj ane̩ Ijipti."
GEN,41,47,O̩do̩ uro̩je̩ mebie le̩ ane̩-ile̩-i la bi e̩wñ dufu e̩kʼe̩ko̩.
GEN,41,48,"Oñ i fʼuje̩wñ o̩do̩ mebie le̩ e-du ki jʼoj ane̩ Ijipti yajo̩, i la mʼuje̩wñ le̩ ko maja ewo ewo; owñ chʼuje̩wñ oko ki lʼewo ewo daka, e-le̩ i ko jo̩ ewo ewo le̩."
GEN,41,49,"Jose̩f la kʼe̩wñ e̩yo̩ maja dab e̩lanyi ohimini abadi, i nana tabale, gbogbo tak i to̩no̩ ekaluka; todu i nʼaluka n."
GEN,41,50,"Ase̩nat, o̩ma Po̩tife̩ra atama On, la fʼo̩ma e̩ne̩ke̩le̩ meji bi ñwu Jose̩f o̩gba tak o̩do̩ ukpo̩ta le̩ wa."
GEN,41,51,"Taku Jose̩f dʼodu e-ku ma bi o̩gba ko̩ Manasa,i kakini, todu O̩jo̩ je̩ ñwu mi gbenyo̩ akanya-mi kʼu che kpai abʼunyi ata-mi du."
GEN,41,52,"I la dʼodu o̩ma-wñ ekeji ko Ifraim,todu O̩jo̩ je̩ ñwu mi nʼugbe̩ oj ane̩ o̩bata-mi."
GEN,41,53,Tak o̩do̩ uroje̩ mebie ki dʼoj ane̩ Ijipti le̩ lewa kpoji.
GEN,41,54,"Oñ o̩do̩ ukpo̩-ta mebie le̩ chane̩ ewa, dabalu ku Jose̩f ka. Ukpo̩ta la dʼoj ane̩ oj ane̩ du akpa; ama oj ane̩ Ijipti du uje̩wñ do̩mo̩."
GEN,41,55,"Tak e̩gba kʼelu abo ane̩ Ijipti du muda, amone̩ le̩ raku nyu Fero o̩la tod uje̩wñ; taku Fero ka ñw abo Ijipti du kakini, Me̩ nyʼugbo Jose̩f; e̩wñ kʼi aka ñwu me̩ me̩ che."
GEN,41,56,"Oñ ukpo̩ta le̩ mʼile̩ du gba nyʼo̩wo̩, taku Jose̩f mʼo̩na aka du bi, i ko ta ñw abo Ijipti la, todu ukpo̩ta nakpa ololo ane̩ Ijipti."
GEN,41,57,"Tak abo ile̩ du wʼane̩ Ijipti ugbo Jose̩f ku ma la e̩wñ e̩yo̩, todabu kʼukpo̩ta akpa ololo ile̩ du."
GEN,42,1,"E̩gbale̩ Jeko̩b li ka kʼe̩wñ e̩yo̩ dʼIjipti; taku Jeko̩b ka ñw amo̩ma-wñ e̩ne̩ke̩le̩ kakini, E̩wñ chi ku me̩ kejurʼo̩la-me̩ jo̩-i?"
GEN,42,2,"Oñ i kakini, Go, omi gbo kʼe̩wñ e̩yo̩ dʼIjipti me̩ gwo̩ru nyʼo̩mo̩ ku me̩ la kwʼo̩mo̩ wa ñw a, todu kʼa deju kʼa we eku."
GEN,42,3,Tak amo̩maye Jose̩f me̩gwa nyʼo̩gane̩ ku ma la e̩wñ e̩yo̩ kwo Ijipti wa.
GEN,42,4,"Jeko̩b muda kpe̩ Be̩njamin, o̩maye Jose̩f, uche̩ tef amo̩maye-wñ le̩ n, todu i kakini, Tode̩gba kʼe̩wñʼka ake̩re̩bʼo̩."
GEN,42,5,"Abe̩le̩ amo̩ma e̩ne̩ke̩le̩ Israe̩l jʼef abo ku ma wa Ijipti ala, todu ukpo̩ta le̩ dʼane̩ Kenan akpa."
GEN,42,6,"Jose̩f la chʼigo̩bina ane̩ le̩; owñ chʼe̩ne̩ ki ata e̩wñ ñw amone̩ ane̩ le̩ du la. Tak amo̩maye Jose̩f lewa, ma danyeku o̩gba owñ, oñ ma fʼeju bʼane̩ ma ñw u."
GEN,42,7,"Jose̩f fʼamo̩maye-wñ le̩ li, i la fʼuma ma, i muda che o̩la-wñ dabe̩ne̩ kʼononojo ejaduña, i la ko̩la o̩ko̩ko̩ ñwu ma. I ka ñwu ma kakini, Ugbo me̩ kwo? Ma kakini, A kwʼane̩ Kenan wa kʼa lʼuje̩wñ."
GEN,42,8,"Abe̩le̩ Jose̩f chema amo̩maye-wñ le, ma muda mʼowñ n."
GEN,42,9,"Taku Jose̩f libekado o̩na-ma kʼi na; oñ i ka ñwu ma kakini, Ame̩ chʼabo ku ma atu ane̩, me̩ wa ku me̩ go alu kʼane̩ te̩ ofofo."
GEN,42,10,"Taku ma ka ñw u kakini, O̩da, odu-mi, chai todu uje̩wñ ela, oñ amadu-we̩ wa-i."
GEN,42,11,"O̩chaka-wa chʼamo̩ma e̩ne̩ kate, one̩ ochochi awa che, amaduwe̩-i chʼabo ku ma atu ane̩ n."
GEN,42,12,"Tak i ka ñwu ma kakini, O̩da, chai todu ku me̩ go alu kʼane̩ te̩ ofofo, tod e-kide̩ oñ me̩ wa-i."
GEN,42,13,"Taku ma kakini, Amadu-we̩ chʼamo̩maye me̩gweji, a chʼamo̩ma e̩ne̩ kate ane̩ Kenan; go, e-kekele la dʼugbo ata-wa eñini, oka la de̩ n."
GEN,42,14,"Taku Jose̩f ka ñwu ma kakini, I chʼe-kʼomi ka ñwu me̩ ka kʼane̩ me̩ wa tu-i de n?"
GEN,42,15,"Ef e-kide̩ najʼume̩ ma: Oji Fero, me̩ ñʼakwʼemi ge̩ n chai e̩gba kʼokekele-me̩ lewa."
GEN,42,16,"Me̩ fʼe̩ne̩ʼka efu-me̩ kpe̩ lo kʼi dʼo̩maye-me̩ wa, ma aji me̩ ku ma jʼo̩la-me̩ ma abe̩k ochochi dʼefu-me̩; cho̩kpo̩ni, oji Fero, ame̩ chʼabo ku ma wa tu ane̩ ochochi."
GEN,42,17,Tak i mʼuma ko jʼef o̩wo̩ amadide o̩jo̩ me̩ta.
GEN,42,18,"Tak o̩jo̩ e̩ke̩ta-wñ Jose̩f ka ñwu ma kakini, E̩wñ ku me̩ che kʼoji-me̩ ado̩mo̩ de̩, todu ailo O̩jo̩ aba mi."
GEN,42,19,"Iche̩wñ kʼame̩ chʼone̩ ochochi, me̩ je̩ ñwu ma fʼo̩maye-me̩ʼka ji tef unyi uga-me̩ le̩, tak ame̩ kibo̩ ki lo, ku me̩ mʼe̩wñ e̩yo̩ ko alo todu ukpo̩ta ki dʼunyi-me̩."
GEN,42,20,Oñ me̩ mʼokekele-me̩ du wʼugbo mi; abe̩le̩ tak o̩la-me̩ achʼo̩kpakpa oñ ame̩ ñʼaku ge̩ n. Taku ma fʼabe̩le̩ che.
GEN,42,21,"Ma la ka ñw o̩la-ma kakini, A fʼudu fe̩ ugbo o̩la o̩maye-wa le̩ ochochi, todu a li o̩bata onugo-wñ e̩gba kʼi gbo̩ko̩bʼuwa, kʼa ma gbo̩ n; todule̩ o̩pe̩cha-i lewa bʼuwa ma."
GEN,42,22,"Taku Rube̩n dohi ñwu ma kakini, Omi ka ñwu me̩ ka kʼame̩ ki we edʼo̩ma le̩ re n? Me̩ je̩ gbo̩ n. Todule̩, me̩ go, ma tene e̩bie̩-wñ me̩."
GEN,42,23,"Ma la ma ka ku Jose̩f agbʼichi-ma n, todu agbo̩laka dʼagbagba-ma."
GEN,42,24,"Tak i murida i kwugbo ma, i mutu aku; tak i mudabi wʼugbo ma, oñ i ko̩la ñwu ma. Tak i mu Simeo̩n du kwefu-ma, oñ i fʼowñ ji eju-ma."
GEN,42,25,"Taku Jose̩f ñwa ñw abo-wñ ku ma ko e̩wñ e̩yo̩ nyʼe̩wñ ku ma ne̩ wa e̩ko̩, ku ma ño̩ mʼo̩ko̩ e̩ne̩ne̩ne̩ne̩ ko dabi tef akpulu-wñ, ku ma laʼko e̩wñ ku ma aje̩ ej o̩na ñwu ma. Abe̩le̩ ma che ñwu ma."
GEN,42,26,"Taku ma mʼadu e̩wñ e̩yo̩ ko ji mʼubi amo̩ke̩ke̩te̩-ma, oñ ma kwʼo̩mo̩ le."
GEN,42,27,"Abu kʼe̩ne̩ʼka efu-ma mʼalu akpulu-wñ tu kʼi kʼuje̩wñ ñw o̩ke̩ke̩te̩-wñ je̩ ugbo ku ma ru, i fʼo̩ko̩-wñ li alu akpulu-wñ."
GEN,42,28,"Tak i ka ñw amo̩maye-wñ kakini, O̩ko̩-mi mudabi wa me̩; go i dʼef akpulu-mi-i! tak e̩do̩-ma mudeji, ma rejuda go o̩la-ma, o̩la-ma aga, ma kakini, E̩wñ chʼe-kʼO̩jo̩ che wa-i?"
GEN,42,29,"Taku ma lewʼugbo Jeko̩b, ata-ma, ane̩ Kenan, oñ ma fʼe̩wñ du ki ke̩re̩bʼuma choli ñw u, ma kakini,"
GEN,42,30,"E̩ne̩ ki chʼodu ane̩ le̩ ko̩la o̩ko̩ko̩ ñw a, eju-wñ a chʼabo ku ma wa tu ane̩."
GEN,42,31,"Tak a ka ñw u kakini, Awa chʼone̩ ochochi, awa chʼabo ku ma tu ane̩ n;"
GEN,42,32,"amo̩maye me̩gweji oñ a che, amo̩ma ata-wa; oka de̩ n, eñini-i e-kekele dʼugbo ata-wa ane̩ Kenan."
GEN,42,33,"Tak e̩ne̩ ki chʼodu ane̩ le̩ ka ñw a kakini, Ugbo kʼu nale kʼu nama ku me̩ chʼone̩ ochochi de̩: me̩ tʼo̩maye-me̩ oka no̩ ugbo mi, me̩ mʼe̩wñ ko todu ukpo̩ta ki dʼunyi-me̩, ku me̩ lo me̩."
GEN,42,34,"Me̩ dʼokekele-me̩ wʼugbo mi; e̩gbale̩ tak u nama ka kʼame̩ ma chʼabo ku ma atu ane̩ n, ku me̩ la chʼabo ochochi, abe̩le̩ tak u nadʼo̩maye-me̩ ñwu me̩, oñ ame̩ anyaja ane̩-i."
GEN,42,35,"Oñ i lewatʼe̩gba ku ma mʼe̩wñ ki dʼef akpulu-ma ko dajane̩, go, o̩ko̩ e̩ne̩ du efu-ma chʼe̩ji tef akpulu-wñ; tak e̩gba kʼama kpai ata-ma li o̩ko̩-ma ki chʼe̩ji te̩ ma kwochokpo."
GEN,42,36,"Taku Jeko̩b, ata-ma, ka ñwu ma kakini, Ame̩-fʼamo̩ma-mi kpa: Jose̩f de̩ n, Simeo̩n la de̩ n, fai ame̩ ño̩ che ku me̩ mu mi n du kwʼemi ge̩? e̩wñ du bʼumima-i."
GEN,42,37,"Taku Rube̩n ka ñw ata-wñ kakini, Iche̩wñ kʼomi ma dʼowñ dabi wa ugbo we̩ n, e̩ fʼo̩ma-mi meji kpa; e̩ mʼu du nyʼumi o̩wo̩, nadʼu dabi wa ñw e̩."
GEN,42,38,"Tak i kakini, O̩ma-mi ale bʼume̩ nyʼo̩gane̩ n, todu o̩maye-wñ leku me̩, owñ kate bo̩. Iche̩wñ ku me̩ alo kʼe̩wñ bie̩ne̩ ke̩re̩bʼo̩ ej o̩na, e̩gbale̩ ame̩ adʼi-loji-mi efufu tef o̩jegu kpai e̩do̩dudu."
GEN,43,1,Oñ ukpo̩ta dʼane̩ le̩ akpa ololo.
GEN,43,2,"Tak i lewatʼe̩gba ku ma fʼe̩wñ e̩yo̩ ku ma ko kwʼIjipti wa je̩ kpa, ata-ma ka ñwu ma kakini, Me̩ ño̩ lo ku me̩ la uje̩wñ wa ñw a pe̩."
GEN,43,3,"Taku Juda ka ñw u kakini, E̩ne̩ le̩ ka ñwu wa kpaka kakini, Me̩ ñʼali eju-mi ge̩ n, chai e̩gba kʼo̩maye-me̩ dʼugbo me̩."
GEN,43,4,"Iche̩wñ kʼuwe̩ je̩ kʼe̩ kpe̩ o̩maye-wa lebʼuwa, tak a nyʼo̩gane̩ kʼa la uje̩wñ wa ñw e̩;"
GEN,43,5,"ama iche̩wñ kʼuwe̩ ma je̩ kpʼo̩ lebʼuwa n, mak a nyʼo̩gane̩ n, todu e̩ne̩ le̩ ka ñw a kakini, Me̩ ñʼali eju-mi n, chai e̩gba kʼo̩maye-me̩ dʼugbo me̩."
GEN,43,6,"Tak Israe̩l kakini, E̩wñ chi ku me̩ che mi e̩bie̩ne̩ abe̩i, eka ku me̩ ka ñw e̩ne̩ le̩ ka ku me̩ nʼo̩maye omune̩ ta?"
GEN,43,7,"Taku ma kakini, E̩ne̩ le̩ tʼuwa ene o̩la o̩la-wa ogbolo, kpai o̩la amefu-wa, i kakini, Ata-me̩ deju ta? Me̩ nʼo̩maye? Tak a ka ñw u alu kʼo̩la le̩ de̩; i nʼugbo kʼa neke ma ka kʼi aka ñw a kʼa dʼo̩maye-wa gwo̩ru wa?"
GEN,43,8,"Taku Juda ka ñw Israe̩l, ata-wñ, kakini, E̩ kpʼokolobia le̩ lebʼumi, tak a kwane̩ alo, todu kʼa deju kʼa we eku, tʼawa, tʼuwe̩, tʼabimo̩to̩-wa egini kpo̩fo̩."
GEN,43,9,"Omi onugo achʼe̩wñ uhio̩wo̩-wñ; e̩ tene-wñ o̩wo̩-mi. Iche̩wñ kʼomi ma dʼu dabi wa ñw e̩ n, kʼomi ma dʼu gugu o̩gba-we̩ n, mak adure ogbegbele̩ omi du we̩ re le̩;"
GEN,43,10,"todu i ma chʼiñelebu kʼa che-i n, a ma le mudabi wa onu ekeji me̩."
GEN,43,11,"Tak ata-ma, Israe̩l, ka ñwu ma kakini, Iche̩wñ kʼi adʼabe̩le̩ tila mak e̩wñ ku me̩ che de̩-i; me̩ mʼe̩ro o̩me̩me̩le̩ ane̩-i ko nyʼefu akpulu-me̩, ku me̩ muko nyʼo̩gane̩ ache e̩ne̩ le̩ ele, o̩bia bam pe̩, kpai iño̩ pe̩, e̩wñ ido̩ro̩ kpai otulale mur, kpai e̩yo̩ oli ku ma je̩, kpai almond."
GEN,43,12,"Me̩ mʼo̩ko̩ alu o̩me̩-wñ meji ko nyʼo̩wo̩-me̩ alo; o̩ko̩ ki dabi wʼef alu akpulu-me̩ le̩, me̩ muko nyʼo̩wo̩-me̩ alo ge̩; ikani i chʼibe legudu le̩."
GEN,43,13,Me̩ ki ño̩ mʼo̩maye-me̩ du ku me̩ kwane̩ alo tʼugbo e̩ne̩ le̩ ge̩.
GEN,43,14,"Oñ O̩jo̩ Odobao̩gagu kʼi je̩ ñw e̩ne̩ le̩ li me̩ ejumomi todu kʼi tʼo̩maye-me̩ ekeji no̩ ñwu me̩ kpai Be̩njamin. Iche̩wñ kʼuku mʼamo̩ma-mi ko, mak eko i ko le̩."
GEN,43,15,"Tak aboke̩le̩ le̩ mʼe̩wñ ele ko, ma ño̩ mʼo̩ko̩ alu o̩me̩ meji ko nyʼo̩wo̩-ma, kpai Be̩njamin; oñ ma kwane̩, ma le tʼo̩gane̩ Ijipti, ma la kwodago o̩gba Jose̩f."
GEN,43,16,"Tak e̩gba ku Jose̩f fu Be̩njamin li ugbo ma, i ka ñw adejutunyi-wñ, kakini, Mʼabo le̩ ko wʼef unyi, fʼela kpa kʼe̩ fʼu ñwo̩che, todu aboke̩le̩-i aje̩ e̩wñ kpai omi o̩ro̩ka-i."
GEN,43,17,"Tak e̩ne̩ le̩ che alu ku Jose̩f ka, oñ i mʼaboke̩le̩ le̩ ko nyʼunyi Jose̩f."
GEN,43,18,"Tak aboke̩le̩ le̩ kwochokpo todabu ku ma mʼuma ko wʼunyi Jose̩f, oñ ma kakini, Tod o̩ko̩ ku ma mudu dabi tefu akpulu-wa e̩gba ejodudu le̩, todule̩ oñ ma ko wa wʼejefu-i, todu kʼi li uña kʼi agulo̩ bʼuwa ma, kʼi mʼuwa ko chʼadu, kpai amo̩ke̩ke̩te̩-wa."
GEN,43,19,"Taku ma te̩ me̩ru adejutunyi Jose̩f le̩ ma ko̩la ñw u alugbo na unyi le̩,"
GEN,43,20,"kakini, Odu-mi, awa wʼo̩gane̩ emi ala uje̩wñ e̩gba ejodudu le̩ ochochi,"
GEN,43,21,"oñ i lewatu e̩gba kʼa lewa uru kʼa mʼakpulu-wa tu, go, o̩ko̩ e̩ne̩ne̩ne̩ne̩ dʼalu akpulu-wñ, o̩ko̩-wa du jo̩ kpa; oñ a ño̩ du nʼo̩wo̩ dabi wa-i."
GEN,43,22,A la nʼo̩ko̩ omune̩ o̩wo̩-wa wa kʼa du la uje̩wñ ge. Awa ma e̩ne̩ kʼi kʼo̩ko̩-wa nyʼef akpulu-wa n.
GEN,43,23,"Tak i kakini, Ugbe̩do̩ ki dʼugbo me̩, me̩ chokpo n; O̩jo̩-me̩ kpai O̩jo̩ ata-me̩, owñ du odochia tʼef akpulu-me̩ le̩; omi mʼo̩ko̩-me̩ gba me̩. Tak i mu Simeon dudufu wʼugbo ma."
GEN,43,24,"Abe̩le̩ e̩ne̩ le̩ mʼaboke̩le̩ le̩ ko wʼef unyi Jose̩f, oñ i mʼomiofo du ñwu ma, ma la fʼe̩re̩-ma gwe̩; tak i mʼije ko ñw amo̩ke̩ke̩te̩-ma le̩."
GEN,43,25,Taku ma fʼe̩wñ ele le̩ ñwo̩che te anede Jose̩f e̩gba kʼi awa o̩ro̩ka; todu ma chegbo̩ ku ma aje̩ uje̩wñ o̩mo̩.
GEN,43,26,"Oñ e̩gba ku Jose̩f lewʼunyi, ma mʼe̩wñ ele ki dʼo̩wo̩-ma ko wʼugbo-wñ ef unyi, ma lewa bʼane̩ ma ñw u."
GEN,43,27,"Tak i tene o̩lafia-ma, i kakini, Ata-me̩ ra? ogijo e-ku me̩ kʼo̩la-wñ le̩, i deju ta?"
GEN,43,28,"Taku ma kakini, Adu-we, ata-wa, chʼo̩lafia, i deju ta. Taku ma mʼoji dalo̩, ma fʼu gwa."
GEN,43,29,"Tak i dʼeju dago, oñ i fu Be̩njamin, o̩ma iye-wñ li, i kakini, Okekele-me̩ e-ku me̩ kʼo̩la-wñ ñwu mi le̩ de̩? Tak i kakini, O̩jo̩ ki chʼufe̩de̩nyo̩ ñw e̩, o̩ma-mi."
GEN,43,30,"Taku Jose̩f naju, todu udo̩laga o̩maye-wñ je̩ ñw u n, oñ i tene ugbo kʼi anyʼaraku. Tak i mugudu tef unyi olu-wñ, i kworaku o̩mo̩."
GEN,43,31,"Tak i fʼeju-wñ gwe, oñ i kwodufu; i mʼo̩la-wñ ne, i kakini. Kʼuje̩wñ wa."
GEN,43,32,"Taku ma mʼe-owñ du gugu ojoji ñw u, e-ma la dʼugbo e-ma, e-abo Ijipti ku ma je̩ e̩wñ kpai owñ dʼugbo e-ma, todabu ki ma dugbo kʼabo Ijipti aje̩ e̩wñ kpai abo Hibru n, tod e̩wñ ibie̩ne̩ i che ñw abo Ijipti."
GEN,43,33,"Taku ma kwogugu o̩gba-wñ, o̩mo̩gba gugu uña ogijo, e-kekele la gugu uña imo̩to̩-wñ; oñ i mud e̩wñ awuwu ñw aboke̩le̩ le̩."
GEN,43,34,"Tak i je̩ ñwu ma mʼeli o̩je̩ chi kwef e-ki dʼo̩gba-wñ, ku ma du wa ñwu ma, eli o̩je̩ Be̩njamin muda tʼe-e̩ne̩ du ki dʼefu-ma le onu me̩lu. Abe̩le̩ ma ñmo̩, ma chane̩ eyo̩ kpai owñ."
GEN,44,1,"Tak i ñwa ñw adejutunyi-wñ kakini, E̩ kʼuje̩wñ nyʼakpulu aboke̩le̩-i eko̩, alu ku ma neke ne̩, e̩ la mʼo̩ko̩ e̩ne̩ne̩ne̩ne̩ ko jʼef alu akpulu-wñ."
GEN,44,2,"Tak e̩ mʼago-mi, ago e-ajifa le̩, du tʼef alu akpulu e-kekele, kpai o̩ko̩ e̩wñ e̩yo̩-wñ ge̩. Tak i che alu ku Jose̩f ka ñw u."
GEN,44,3,"Odudu e̩gba kʼane̩ ne̩, ma fʼaboke̩le̩ le̩ kpe̩ lolo, ama kpai amo̩ke̩ke̩te̩-ma."
GEN,44,4,"E̩gba ku ma kwʼewo le̩ ku ma ma le jiji ta n, Jose̩f ka ñw adejutunyi-wñ kakini, Kwane̩, rano aboke̩le̩ le̩; e̩gba kʼe̩ fʼuma mu e̩ ka ñwu ma kakini, E̩wñ chi ku me̩ dʼe̩bie̩ne̩ ro̩me̩ e̩nyo̩?"
GEN,44,5,"I chʼe̩wñ kʼodu-mi añmo̩ omi efu-wñ de̩ n? kpai e̩wñ kʼi adu ñw e̩ñwa n? e̩wñ ku me̩ che le̩, me̩ fʼe̩bie̩ne̩ che me̩."
GEN,44,6,"Tak i fʼuma mu, oñ i fʼo̩la-i ka ñwu ma."
GEN,44,7,"Oñ ma ka ñw u kakini, E̩wñ chi kʼodu-mi akʼo̩la abe̩i? Eche e̩wñ abe̩i che̩jijiru amadu-we̩-i!"
GEN,44,8,"E̩ go, o̩ko̩ kʼa li alu akpulu-wa, a mudu kwʼane̩ Kenan dabiwa ñw e̩; ab i le kʼawa neke joji ajifa abe̩k o̩jamalia kwef unyi odu-we̩ ge̩?"
GEN,44,9,"E̩ne̩ du ef amadu-we̩ ku ma liʼu ugbo-wñ kʼi leku, tʼawa, a ñʼache adu odu-mi ge̩."
GEN,44,10,"Tak i kakini, Alu ku me̩ ka abe̩le̩ i ade̩: e̩ne̩ ku ma liʼu ugbo-wñ e̩ne̩ le̩ amud adu-mi; tak ame̩ amufu."
GEN,44,11,"Taku ma hiane̩, e̩ne̩ne̩ne̩ne̩ mʼakpulu-wñ ro̩gu wʼane̩, e̩ne̩ne̩ne̩ne̩-ma mʼalu akpulu-wñ tu."
GEN,44,12,"Oñ i tejane̩, i chane̩ ugbo e-ogijo, i kpoji ugbo e-imo̩to̩; ma la fʼago le̩ li ef akpulu Be̩njamin."
GEN,44,13,"Taku ma fʼe̩wñ o̩la-ma fana, e̩ne̩ne̩ne̩ne̩ mʼadu-wñ ko nʼubi o̩ke̩ke̩te̩-wñ, oñ ma mudabi tʼewo le̩."
GEN,44,14,"E̩gba ku Juda kpai amo̩maye-wñ lewa unyi Jose̩f, i la dʼe̩gu-wñ ta; ma fʼo̩la-ma ro̩ fiane̩ o̩gba-wñ."
GEN,44,15,"Taku Jose̩f ka ñwu ma kakini, E̩wñ chʼe-ku me̩ che-i ta? Ame̩ ma kʼe̩ne̩ e̩gʼe-mi chʼuli n?"
GEN,44,16,"Taku Juda kakini, E̩wñ a aka ñw odu-mi ke̩? ab a aka? Ab a ale kʼa gbʼo̩la-wa te̩? O̩jo̩ fʼudu kʼamadu-we̩ fe̩ li me̩; go, awa chʼadu odu-mi, tʼawa, tʼe̩ne̩ ku ma fʼago le̩ li o̩wo̩-wñ ge̩."
GEN,44,17,"Tak i kakini, Echʼabe̩le̩ ki jiji rʼumi! e̩ne̩ ku ma li ago le̩ o̩wo̩-wñ, e̩ne̩ le̩ achʼadu-mi; i chʼe-me̩, me̩ kwane̩ alo tʼugbo ata-me̩ kpai ure̩do̩."
GEN,44,18,"Taku Juda te̩me̩rʼu, I kakini, Aiya, odu-mi, narodubʼuwe̩ kʼe̩ je̩ ñw adu-we̩-i ka o̩laʼka nyʼodu-mi eti, e̩ ki we̩do̩ rʼadu-we̩ n; todu uwe̩ dabe̩ne̩ ku Fero onugo."
GEN,44,19,"Odu-mi, tʼamadu-wñ ene kakini, Ame̩ nʼata abe̩k o̩maye e̩ne̩ke̩le̩?"
GEN,44,20,"Tak a ka ñw odu-mi kakini, Awa nʼata, i chʼogijo, i la nʼo̩maʼka o̩jʼogijo-wñ, o̩ma ke̩ke̩ i che; o̩maye-wñ la leku, e-kate chʼo̩ma iye-wñ kibo̩; ata-wñ la fe̩do̩-wñ."
GEN,44,21,"Tak uwe̩ ka ñw amadu-we̩ kakini, Me̩ mʼu du gwo̩ru wʼugbo mi emi todu kʼeju-mi ki dʼo."
GEN,44,22,"Tak awa ka ñw odu-mi kakini, Imo̩to̩ le̩ neke tʼata-wñ no̩ n, todu iche̩wñ kʼi kwo bʼata-wñ te̩, ata-wñ aku."
GEN,44,23,"Tak uwe̩ ka ñw amadu-we̩ kakini, Iche̩wñ kʼokekele-me̩ ma wa o̩gane̩ emi kpai ame̩ n, ame̩ ñʼali eju-mi ge̩ n."
GEN,44,24,"Oñ i lewatʼe̩gba kʼa wʼate̩ ugbo adu-we̩, ata-mi, awa mʼo̩la odu-mi du ka ñw u."
GEN,44,25,"Tak ata-wa kakini, Me̩ ño̩ lo ku me̩ lʼuje̩wñ wa ñw a pe̩."
GEN,44,26,"Tak awa kakini, Awa neke nyʼo̩gane̩ n: iche̩wñ kʼokekele-wa dʼefu-wa tak a anyʼo̩gane̩; todu ma aje̩ ñw a li eju e̩ne̩ le̩ n, chai e̩gba kʼokekele-wa dʼugbo wa."
GEN,44,27,"Tak adu-we̩, ata-mi, ka ñw a kakini, Ame̩ chema kʼo̩ya-mi fʼamo̩me̩ne̩ke̩le̩ meji bi ñwu mi;"
GEN,44,28,"oñ oka kwo bʼumi te̩, u la kakini, Ma fʼowñ fana rinyo̩ pe̩le̩pe̩le̩ ochochi; akwihi le̩ u ño̩ liʼu ge̩ n."
GEN,44,29,"I la che̩wñ ku me̩ ño̩ mʼe-ki de̩ du kwʼugbo mi, kʼe̩wñ bie̩ne̩ ke̩re̩bʼo̩, ame̩ adu iloji efulu-mi tef o̩jegu bie̩ne̩."
GEN,44,30,"Todule̩ fai, e̩gba kʼu lewa ugbo adu-we̩, ata-mi, kʼimo̩to̩ Je̩ ma dʼugbo wa n, todabu kʼiñmi-wñ che̩wenyu onugo iñmi imo̩to̩-i,"
GEN,44,31,"abe̩le̩ e̩gba kʼi ali kʼimo̩to̩ le̩ ma dʼugbo wa n, i aku; oñ amadu-we̩ adʼiloji efufu e-adu-we̩, ata-wa, tef o̩jegu kpai e̩do̩dudu."
GEN,44,32,"Todu adu-we̩ dʼo̩la-wñ chʼe̩wñ uhio̩wo̩ imo̩to̩ le̩ ñw ata-mi, u ka ñw u kakini, Iche̩wñ kʼomi ma dʼu dabi wa ñw e̩ n, e̩gbale̩ mak adure ogbegbele̩ oñ u du ata-mi re le̩."
GEN,44,33,"Todule̩ fai, narodubʼe̩, e̩ je̩ ñw adu-we̩-i kʼi gugu chʼadu ñw odu-mi-i koji okolobia le̩; kʼe̩ je̩ ñw okolobia le̩ lo tʼate̩ kpai amo̩maye-wñ."
GEN,44,34,Todu abʼu nnle̩ kʼu nanyʼate̩ ugbo ata-mi kʼokolobia le̩ ma dʼugbo mi n? tode̩gba kʼu nali e̩bie̩ne̩ ki abʼata-mi ma.
GEN,45,1,"E̩gbale̩ Jose̩f neke ño̩ fʼo̩wo̩ mʼo̩la-wñ ne̩ eju abo ku ma dago kpenyʼu ge̩ n; tak i ka nana kakini, Me̩ je̩ ñw e̩ne̩ du ki kwobʼumi te̩ nyʼo̩do̩da. Oñ e̩ne̩ du bo̩ ugbo-wñ e̩gba ku Jose̩f dʼo̩la-wñ dufu ñw amo̩maye-wñ n."
GEN,45,2,"Tak i naraku taa, oñ abo Ijipti gbo̩, abo unyi Fero ño̩ gbo̩ du."
GEN,45,3,"Taku Jose̩f ka ñw amo̩maye-wñ kakini, Omi Jose̩f de̩; ata-mi deju ta? Amo̩maye-wñ la neke dohi ñw u n, todu ugoju mu ma da eli ku ma liʼi."
GEN,45,4,"Taku Jose̩f ka ñw amo̩maye-wñ kakini, Agba, me̩ te̩me̩ru mi. Taku ma te̩me̩rʼu. Oñ i kakini, Omi che Jose̩f o̩maye-me̩, e-ku me̩ mudu ta tʼIjipti."
GEN,45,5,"E̩do̩-me̩ ki kpabie̩ n, me̩ ki we̩do̩ rʼo̩la-me̩ ukpe̩ ku me̩ ta mi wʼemi n; todu O̩jo̩ kpe̩ mi wa o̩gba-me̩ kʼoji one̩ ki do̩mo̩."
GEN,45,6,"Todu, o̩do̩ meji kʼukpo̩ta chane̩ ekpa ane̩-i de̩ ta; i laño̩ bo̩ o̩do̩ me̩lu tak i anʼuche̩ elo, ma la ane̩ e̩wñ ku ma ko nyʼaka n."
GEN,45,7,"O̩jo̩ la kpe̩ mi dʼo̩gba-me̩ wa kʼu fʼejutʼame̩ ku me̩ chʼabubo̩ amone̩ ile̩, kʼu mʼoji-me̩ gba lʼef ujadu elile."
GEN,45,8,"Todule̩ i la chʼame̩ kpe̩ mi wʼemi n, chai O̩jo̩; owñ la mʼumi du chʼata Fero kpai odu abunyi-wñ du, kpai agboji ane̩ Ijipti chaka."
GEN,45,9,"Me̩ hiane̩ ku me̩ nyʼate̩ ugbo ata-mi, ku me̩ ka ñw u kakini, Abu kʼo̩ma-we̩ Jose̩f ka de̩ kakini, O̩jo̩ mʼumi du chʼodu Ijipti du; gwo̩ru wʼugbo mi, e̩ ki fo̩kpane̩ n;"
GEN,45,10,"uwe̩ ki dodo ane̩ Goshe̩n, tak uwe̩ ame̩rʼumi, uwe̩ kpai amo̩ma-we̩, kpai amaaju-we̩, kpai ame̩wño̩re̩-we̩ egini kpai amokuno̩-we̩ kpai e̩wñ du kʼe̩ ne̩;"
GEN,45,11,"o̩mo̩ nane̩ uwe̩, todu o̩do̩ ukpo̩ta bo̩ e̩lu ta; tode̩gba kʼi agwʼuwe̩ e̩nale, uwe̩ kpai abunyi-we̩, kpai e̩wñ du kʼe̩ ne̩."
GEN,45,12,"Me̩ go, eju-me̩ cheli, kpai eju o̩maye-mi, Be̩njamin, ka kʼalu e-mi u nʼako̩la ñwu me̩-i."
GEN,45,13,"Me̩ ki dʼojima-mi ane̩ Ijipti du ka ñw ata-mi, kpai e̩wñ du ku me̩ liʼi. Me̩ nahiane̩ ku me̩ dʼata-mi gwo̩ru wʼemi."
GEN,45,14,"Tak i fʼo̩wo̩ lo nyʼo̩lo̩ o̩maye-wñ Be̩njamin, i chane̩ eraku; Be̩njamin la raku nʼowñ o̩lo̩."
GEN,45,15,"Tak i dʼalu-wñ ko̩ amo̩maye-wñ alu chaka, oñ i raku nyʼuma o̩la; ubi le̩ tak amo̩maye-wñ ko̩la kpai owñ."
GEN,45,16,"E̩gba ku ma gbo̩ uwohi-wñ ef unyi Fero kakini, Amo̩maye Jose̩f lewa me̩, i la chenyo̩ Fero eju nana, kpai amadu-wñ."
GEN,45,17,"Taku Fero ka ñwu Jose̩f kakini, E̩ ka ñw amo̩maye-we̩ ka kʼabu ku me̩ ache de̩: me̩ mʼadu ko nʼubi ame̩la ki anʼadu-me̩, ku me̩ mudabi tʼane̩ Kenan;"
GEN,45,18,"me̩ ki mʼata-me̩ kpai abunyi-me̩ ko wa ugbo mi, tak u nadʼugbo ki nyo̩ ane̩ Ijipti ñwu me̩, oñ ame̩ ajʼura ane̩-i."
GEN,45,19,"U ñwa ñw e̩ me̩, abu ku me̩ ache de̩: me̩ ki mʼo̩ko̩ane̩ kʼamanya afo̩ ko kwo ane̩ Ijipti todu abimo̩to̩-me̩, kpai amo̩ya-me̩, me̩ ki la mʼata-me̩ du ku me̩ lewa."
GEN,45,20,"Me̩ ki kula kpʼe̩wñ e-me̩ n, todu e̩wñ e̩nyo̩ du ane̩ Ijipti chʼe-me̩."
GEN,45,21,"Tak amo̩ma Israe̩l chʼabe̩le̩; oñ Jose̩f kʼo̩ko̩ane̩ ñwu ma alu ku Fero ka kpʼalu-wñ, i ño̩ kʼe̩wñ ku ma aje̩ ej o̩na ñwu ma."
GEN,45,22,I mʼukpo alomuda ko ñw o̩chaka-ma okʼoke; i rnuda mʼajifa oli me̩fa ko ñwu Be̩njamin kpai ukpo alomuda me̩lu.
GEN,45,23,"Alu kʼi du kpuche̩ rʼata-wñ de̩: o̩ke̩ke̩te̩ me̩gwa kʼadu ki nʼubi-ma che̩ko̩ e̩wñ e̩nyo̩ ane̩ Ijipti, kpai amole o̩ke̩ke̩te̩ me̩gwa kʼadu ki nʼubi-ma che̩ko̩ ñw e̩wñ e̩yo̩ kpai uje̩wñ kpai e̩fiye̩ e̩wñ kʼata-wñ aje̩ ej o̩na."
GEN,45,24,"Abe̩le̩ i fʼamo̩maye-wñ kpuche̩ lelo, oñ abu ku ma alo i ka ñwu ma kakini, Me̩ nago edareji ej o̩na."
GEN,45,25,"Taku ma mute̩gu kwʼane̩ Ijipti dufu, oñ ma lewa ane̩ Kenan ugbo Jeko̩b ata-ma."
GEN,45,26,"Taku ma ka ñw u kakini, Jose̩f deju ta, owñ la nʼo̩da ane̩ Ijipti chaka. Tak e̩do̩-wñ muda kpu, todu i dʼo̩la-ma rʼochochi n."
GEN,45,27,"Taku ma mʼo̩la Jose̩f e-kʼi ka ñwu ma chaka du ka ñw u, tak e̩gba kʼi fʼo̩ko̩ane̩ e-ku Jose̩f du kpuche̩ wa ku ma du dʼowñ alo li, iñmi Jeko̩b ata-ma ruko;"
GEN,45,28,"tak Israe̩l kakini, I nyo̩ me̩; Jose̩f, o̩ma-mi deju ta; nanyʼali owñ o̩gba tak u ku."
GEN,46,1,"Abe̩le̩ Israe̩l mʼe̩wñ du kʼi ne̩ ko, oñ i mʼo̩na ule̩-wñ du, oñ i lewa Birshiba, tak i kʼe̩wñ kpa ñw O̩jo̩ e-Aise̩k ata-wñ."
GEN,46,2,"O̩jo̩ la ko̩la ñw Israe̩l ef ane̩ ego odu, kakini, Jeko̩b, Jeko̩b. Oñ i kakini, Omi de̩."
GEN,46,3,"Tak i kakini, Omi chʼO̩jo̩, O̩jo̩ e-ata-we̩; e̩ ki railo egwo̩ru nyʼIjipti n; todu o̩mo̩ nadʼuwe̩ chʼuche̩ichi lile."
GEN,46,4,Nagwo̩ru nyʼIjipti kpai uwe̩; nañʼadʼuwe̩ te̩gu kwo o̩mo̩ wa chuu; Jose̩f la adʼo̩wo̩-wñ bʼuwe̩ eju ma.
GEN,46,5,"Taku Jeko̩b kwo Birshiba alo; oñ amo̩ma Israe̩l mu Jeko̩b ata-ma du, kpai abimo̩to̩-ma, kpai amo̩ya-ma ef o̩ko̩ane̩ e-ku Fero du kpuche̩ wa adʼu."
GEN,46,6,"Ma ño̩ mʼame̩wñ ukpa-ma kpai ane̩-ma ku ma fiye̩ jo̩ ane̩ Kenan ko, oñ ma lewa Ijipti, Jeko̩b kpai ugbe̩-wñ du,"
GEN,46,7,"amo̩ma-wñ e̩ne̩ke̩le̩, kpai amaaju-wñ e̩ne̩ke̩le̩, amo̩ma-wñ onobule̩, kpai amaaju-wñ onobule̩, e-kʼamo̩ma-wñ e̩ne̩ke̩le̩ bi; i la mʼamugbe̩-wñ chaka ko wʼIjipti kpai owñ."
GEN,46,8,"Odu abimo̩to̩ Israe̩l ku ma wʼane̩ Ijipti le̩ de̩, Jeko̩b kpai amo̩ma-wñ e̩ne̩ke̩le̩. Rube̩n, o̩mo̩gba Jeko̩b,"
GEN,46,9,amo̩ma Rube̩n e-e̩ne̩ke̩le̩ la che Hano̩k kpai Palu kpai He̩zro̩n kpai Karmi.
GEN,46,10,Amo̩ma Simeo̩n e-e̩ne̩ke̩le̩ la che: Jemue̩l kpai Jamin kpai Ohad kpai Jachin kpai Zohar kpai Sho̩l ki chʼo̩ma kʼonobule̩ Kenan oka bi ñw u.
GEN,46,11,Amo̩ma Lifai e-e̩ne̩ke̩le̩ la che̩: Ge̩rsho̩n kpai Ko̩hat kpai Me̩rari.
GEN,46,12,Amo̩ma Juda e-e̩ne̩ke̩le̩ la che: E̩r kpai O̩nan kpai Shela kpai Pe̩re̩z kpai Zera (Er kpai Onan muda leku ane̩ Kenan); amo̩ma Pe̩re̩z e-e̩ne̩ke̩le̩ la che: He̩zro̩n kpai Hamul.
GEN,46,13,Amo̩ma Isakar e-e̩ne̩ke̩le̩ la che: To̩la kpai Pufa kpai Job kpai Shimro̩n.
GEN,46,14,Amo̩ma Ze̩biulo̩n e-e̩ne̩ke̩le̩ la che: Se̩re̩d kpai E̩lon kpai Jalee̩l.
GEN,46,15,"(Abo-i chʼamo̩ma Lea e-e̩ne̩ke̩le̩ e-kʼi bi ñwu Jeko̩b Padan-aram, manyʼo̩ma-wñ onobule̩ Daina; onugo amo̩ma-wñ e̩ne̩ke̩le̩ kpai onobule̩ du chʼogue̩gwa nyoke me̩ta.)"
GEN,46,16,Amo̩ma Gad e-e̩ne̩ke̩le̩ la che: Zifion kpai Hagi kpai Shuni kpai E̩zbon kpai Eri kpai Arodi kpai Areli.
GEN,46,17,Amo̩ma Ashe̩r e-e̩ne̩ke̩le̩ la che: Imna kpai Ishfa kpai Ishfi kpai Be̩raya kpai Sera o̩maye-ma onobule̩. Amo̩ma Be̩raya e-e̩ne̩ke̩le̩ la che̩: Hebe̩r kpai Malkie̩l.
GEN,46,18,"(Abo-i chamo̩ma e̩ne̩ke̩le̩ e-Zilpa, ku Le̩ban du ñwu Lea o̩ma-wñ onobule̩; abo-i chʼabo kʼi la bi ma ñwu Jeko̩b—owñ chʼonugo one̩ me̩gwe̩fa.)"
GEN,46,19,Amo̩ma e̩ne̩ke̩le̩ e-Reche̩l o̩ya Jeko̩b che: Jose̩f kpai Be̩njamin.
GEN,46,20,"Ane̩ Ijipti ma bi Manasa kpai Ifraim ñwu Jose̩f, ama chʼe-kʼAse̩nat o̩ma Potife̩ra kʼi chʼatama On le̩, bi ñw u."
GEN,46,21,Amo̩ma Be̩njamin e-e̩ne̩ke̩le̩ la che: Bila kpai Be̩ke̩r kpai Ashbe̩l kpai Gera kpai Neaman kpai Ehi kpai Rosh kpai Muppim kpai Huppim kpai Ard.
GEN,46,22,(Abo-i chʼamo̩ma e̩ne̩ke̩le̩ e-ki Reche̩l bi ñwu Jeko̩b—onugo one̩ le̩ du chʼe̩gwe̩le̩.)
GEN,46,23,Amo̩ma Dan e-e̩ne̩ke̩le̩ la che: Hushim.
GEN,46,24,Amo̩ma Naftali e-e̩ne̩ke̩le̩ la che: Jazee̩l kpai Guni kpai Jeze̩r kpai Shile̩m.
GEN,46,25,"(Abo-i chʼamo̩ma e̩ne̩ke̩le̩ e-Bilha ku Leban du ñwu Reche̩l o̩ma-wñ onobule̩, abo-i la chʼabo kʼi bi ma ñwu Jeko̩b—onugo one̩ le̩ du chʼebie.)"
GEN,46,26,"Onugo one̩ du ku ma lebo̩ Jeko̩b wa Ijipti, owñ chʼabo ku ma kwo uta-wñ dufu, amo̩ya amo̩ma Jeko̩b la dʼo̩ n; onugo one̩ du le̩ chʼo̩gbo̩ me̩ta nyoke me̩fa;"
GEN,46,27,amo̩ma Jose̩f e-e̩ne̩ke̩le̩ ku ma bi ñw u Ijipti chʼonugo one̩ meji; onugo one̩ du ki chʼabunyi Jeko̩b ki wʼIjipti chʼo̩gbo̩ me̩ta nyoke me̩gwa.
GEN,46,28,"Tak i fu Juda kpe̩ tʼo̩gba-wñ nyʼugbo Jose̩f, kʼi jiwe o̩na Goshe̩n ñwu ma; oñ ma lewa ane̩ Goshe̩n."
GEN,46,29,"Taku Jose̩f ko ane̩ nyef o̩ko̩ ogu-wñ, i mute̩gu aledo Israe̩l ata-wñ nyi Goshe̩n; oñ i dʼo̩la-wñ dufu ñw u, i la fʼo̩wo̩ lo nyʼo̩lo̩-wñ, oñ i nʼo̩lo̩-wñ araku gbane̩ gbane̩."
GEN,46,30,"Tak Israe̩l ka ñwu Jose̩f kakini, Dagba u leku ke, abu kʼu fʼeju-we̩ li, kʼe̩ la deju-i."
GEN,46,31,"Taku Jose̩f ka ñw amo̩maye-wñ kpai abo unyi ata-wñ, kakini, Nate̩gu nyʼaka ñwu Fero, oñ naka ñw u kakini, Amo̩maye-mi kpai abo unyi ata-mi ku ma jʼane̩ Kenan lewa ugbo-mi me̩;"
GEN,46,32,aboke̩le̩ le̩ che abo ku ma kʼije̩ ñw ame̩wño̩re egini je̩; todu ama chʼabo ku ma nʼame̩wñ ukpa; ma la nʼame̩wño̩re̩-ma egini kpai amokuno-ma kpai e̩wñ du ku ma ne wa.
GEN,46,33,"Oñ i awatu e̩gba ku Fero ado̩ me̩ kʼi kakini, Uko̩lo̩ e̩wñ me̩ che?"
GEN,46,34,"Ame̩ ki kakini, Ame̩wñukpa e̩ne̩ chʼobe amadu-we̩-i, akwo o̩jo̩ imo̩to̩-wa gbogbo wa ifai, tʼawa, tʼamata-wa, todu kʼame̩ ki dodo ane̩ Goshen; todu adide ame̩wño̩re̩ egini du chʼe̩wñ ihie̩ne̩ ugbo abo Ijipti."
GEN,47,1,"Taku Jose̩f nyʼugbo Fero aka ñw u, kakini, Ata-mi kpai amo̩maye-mi kpai ame̩wño̩re-ma egini kpai amokuno̩-ma kpai e̩wñ du ku ma ne̩, kwʼane̩ Kenan lewa me̩; go, ma jʼoj ane̩ Goshe̩n."
GEN,47,2,Oñ i mʼaboke̩le̩ me̩lu chi kwef amo̩maye-wñ kʼi ko ma wʼugbo Fero kʼi ma ma.
GEN,47,3,"Taku Fero ka ñw amo̩maye-wñ, kakini, Obe e̩wñ me̩ che? Taku ma ka ñwu Fero, kakini, Amadu-we̩-i chʼamadide ame̩wño̩re egini, tʼawa, tʼamata-wa."
GEN,47,4,"Ma ño̩ ka ñwu Fero, kakini, A lewa kʼa ge̩ne̩ ane̩-i, todu ugbo kʼame̩wño̩re amadu-we̩ egini ajije̩ de̩ ge̩ n: todu ukpo̩ta akpa ololo ane̩ Kenan; todule̩ a rodubʼe̩, kʼe̩ je̩ ñw amadu-we̩ gugu ane̩ Goshe̩n."
GEN,47,5,"Taku Fero ka ñwu Jose̩f kakini, Ata-we̩ kpai amo̩maye-we̩ lewa ugbo-we̩ me̩."
GEN,47,6,"Ane̩ Ijipti te̩ ñw e̩-i; ugbo kʼane̩ nyo̩ tule e̩ dʼata-we̩ kpai amo̩maye-we̩ gugu; je̩ ñwu ma gugu ane̩ Goshe̩n; i la che̩wñ kʼe̩ ma abo ki le efu-ma, mak e̩ ko ma chʼamagboji abo ku ma de ame̩wñ ukpa e-mi."
GEN,47,7,"Taku Jose̩f mu Jeko̩b ata-wñ duwa, oñ i mʼu du gugu o̩gba Fero; taku Jeko̩b kadua ñwu Fero."
GEN,47,8,"Oñ Fero ka ñwu Jeko̩b, kakini, O̩do̩ onu ma biʼe̩?"
GEN,47,9,"Taku Jeko̩b ka ñwu Fero kakini, O̩do̩ o̩jo̩ ege̩ne̩-mi kʼu ge̩ne̩-i chʼo̩do̩ o̩gbo̩ me̩fa nyoke me̩gwa; o̩jo̩ o̩do̩ udeju-mi la wewe n, i ño̩ chʼe̩bie̩ne̩, i la tu alu o̩jo̩ o̩do̩ udeju amata-mi ef ege̩ne̩ ku ma ge̩ne̩ le ta n."
GEN,47,10,"Taku Jeko̩b kadua ñwu Fero, oñ i kwʼo̩gba Fero dufu."
GEN,47,11,"Taku Jose̩f hiʼata-wñ kpai amo̩maye-wñ gugu, i la bʼane̩ ñwu ma ku ma ne̩ ane̩ Ijipti, ugbo kʼane̩ nyo̩ tule, oj ane̩ Ramese̩s, alu ku Fero ñwa te̩."
GEN,47,12,"Oñ Jose̩f dʼuje̩wñ ñw ata-wñ kpai amo̩maye-wñ, kpai abo unyi ata-wñ du je̩, alu kʼuwewe abo unyi unyi-ma de̩."
GEN,47,13,"Uje̩wñ ño̩ bo̩ ane̩ o̩mo̩ du ge̩ n; todu ukpo̩ta le̩ akpa ololo, oñ o̩la abo ane̩ Ijipti kpai abo ane̩ Kenan muda noji ukpo̩ta ki akpa."
GEN,47,14,"Jose̩f la mʼo̩ko̩ du ku ma li ane̩ Ijipti yajo̩ kpai e-ane̩ Kenan, tod e̩wñ e̩yo̩ ku ma la; oñ Jose̩f mʼo̩ko̩ le̩ ko wʼef unyi Fero."
GEN,47,15,"Tak e̩gba ku ma mʼo̩ko̩ du ki dʼane̩ Ijipti ko la e̩wñ kpa, kpai e-ki dʼane̩ Kenan, abo ane̩ Ijipti chaka lewʼugbo Jose̩f, ma kakini, Dʼuje̩wñ ñw a; e̩wñ chi kʼa ku rinyo̩ eju-we̩-i? todu o̩ko̩-wa takpa."
GEN,47,16,"Taku Jose̩f kakini, O̩ko̩-me̩ takpa maku me̩ kʼame̩wñ ukpa-me̩ wa, tak u nadʼuje̩wñ koji ñwu me̩."
GEN,47,17,Abe̩le̩ ma kʼame̩wñ ukpa-ma wʼugbo Jose̩f; taku Jose̩f kʼuje̩wñ koji amanya-ma kpai koji ame̩wñ ukpa ki chʼala kpai ewo kpai ame̩wñ ukpa ki chʼokuno̩ kpai amo̩ke̩ke̩te̩ ñwu ma: abe̩le̩ i kʼuje̩wñ ñwu ma je̩ koji ame̩wñ ukpa-ma du o̩do̩ le̩.
GEN,47,18,"E̩gba kʼo̩do̩ le muda ma ño̩ lewʼugbo-wñ o̩do̩ ekeji, ma la ka ñw u kakini, Awa adu maja ñw odu-mi alu kʼa kʼo̩ko̩-wa la e̩wñ kpa n; ame̩wñ ukpa ki chʼabe̩re̩me̩le̩ du la mud e-odu-mi; e̩wñ du bo̩ eju odu-mi n, chai año̩la-wa kpai ane̩-wa kate;"
GEN,47,19,"tode̩wñ a ku rinyo̩ eju-we̩ meji? tʼawa tʼane̩-wa? Fʼawa kpai ane̩-wa la tod uje̩wñ, tak awa kpai ane̩-wa ache amadu ñwu Fero; e̩ la mʼulu e̩wñ ko ñw a kʼa deju kʼa we eku, todu kʼane̩ ki we echʼalache̩."
GEN,47,20,"Abe̩le̩ Jose̩f fane̩ Ijipti du la ñwu Fero; todu e̩ne̩ne̩ne̩ne̩ abo Ijipti du mʼane̩ uche̩-wñ duta, todabu kʼukpo̩ta akpa ololo, oñ ane̩ le̩ mud e-Fero."
GEN,47,21,I chʼe-amone̩ le̩ i mʼuma ko kpe̩ jo̩ ewo ewo kwo alo̩me̩ ane̩ Ijipti oka gbogbo wʼalo̩me̩ ekeji.
GEN,47,22,"Chai ane̩ amatama kate oñ i ma gba la n; todu amatama che̩nʼo̩da e-ma ugbo Fero, ma la je̩ e̩wñ o̩da e-ma ku Fero du ñwu ma; todule̩ oñ ma ma kʼane̩-ma ta n."
GEN,47,23,"Taku Jose̩f ka ñw amone̩ le̩ kakini, Me̩ go, omi fʼame̩ kpai ane̩-me̩ la ñwu Fero eñini. Go, ulu e̩wñ-me̩ de̩ ku me̩ gbe̩ ane̩."
GEN,47,24,"Oñ i awatu e̩gba ku me̩ ako e̩wñ oko wʼunyi, ame̩ ki kʼukpe̩ e̩ke̩lu ñwu Fero, oñ ukpe̩ me̩le̩ kibo̩ achʼe-me̩ o̩to̩to̩la-me̩, todu ulu oko kpai uje̩wñ-me̩, todu abo unyi-me̩ kpai uje̩wñ todu abo-me̩ egini."
GEN,47,25,"Taku ma kakini, Uwe̩ mʼoji-wa gba te̩ me̩; odu-mi kʼi li wa eju dee, mak amadu Fero awa che ke."
GEN,47,26,"Taku Jose̩f mʼe-le̩ du chʼe̩wñ uhio̩me̩ ane̩ Ijipti gbogbo tʼojolu eñini, ka ku Fero anʼukpe̩ e̩ke̩lu e̩wñ du, chai ane̩ amatama kate ma chʼe-Fero n."
GEN,47,27,"Abe̩le̩ Israe̩l gugu Ijipti, oj ane̩ Goshe̩n; oñ ma chane̩ e̩wñ ene̩ o̩mo̩, ma la bi o̩ma oñ ma wewe nyo̩gba ololo."
GEN,47,28,"Jeko̩b la dʼo̩do̩ me̩gwebie ane̩ Ijipti; abe̩le̩ o̩jo̩ Jeko̩b, owñ chʼo̩do̩ kʼi da tak i ku, chʼo̩do̩ o̩gbo̩ mebie nyoke mebie."
GEN,47,29,"Oñ iko e̩gba kʼIsrae̩l adʼiñmi me̩ru awa, i la fʼo̩ma-wñ Jose̩f do̩ wa, i ka ñw u kakini, Iche̩wñ kʼe̩ li mi eju, narodubʼe̩, e̩ ki dʼo̩wo̩-we̩ nʼuta-mi ka kʼe̩ che e̩wñ e̩nyo̩ kpai ochochi ugbo mi. Narodubʼe̩, e̩ ki du mi ji ane̩ Ijipti n,"
GEN,47,30,"ama e̩gba kʼu kwo dachi manyʼamata-mi, uwe̩ ki mʼumi du kwʼ Ijipti alo, kʼe̩ mʼumi du ji ane̩ ojinoji amata-mi. Tak i dohi, Nache alu kʼe̩ ka."
GEN,47,31,"Tak i kakini, E̩ fu go̩ ñwu mi; oñ i fu go̩ ñw u. Tak Israe̩l fʼoji-wñ dalo̩ nʼoji ate̩-wñ le̩."
GEN,48,1,"Oñ i lewatʼubi e̩wñ le̩ ge̩, kʼe̩ne̩ʼka ka ñwu Jose̩f kakini, Go, ata-we̩ acho̩ga; tak i mʼamo̩ma-wñ e̩ne̩ke̩le̩ meji, Manasa kpai Ifraim, ko rubi alo."
GEN,48,2,"Oñ ma ka ñwu Jeko̩b, kakini. Go, o̩ma-we̩ Jose̩f awʼugbo-we̩-i; tak Israe̩l fʼeju gbiti gugu oj ate̩."
GEN,48,3,"Oñ Jeko̩b ka ñwu Jose̩f kakini, O̩jo̩ Odobao̩gagu dʼo̩la-wñ tejugede ñwu mi Luz oj ane̩ Kenan, i la de̩nyo̩ ñwu mi,"
GEN,48,4,"oñ i ka ñwu mi kakini. Go, nakʼamo̩ma ñw e̩ wewe, naje̩ ñw e̩ wewe nyo̩gba, naño̩ dʼuwe̩ che o̩wo̩ amone̩, oñ nadʼane̩ kide̩ ñw ugbe̩-we̩ ubi-we̩ ku ma ne̩ ogbegbele̩."
GEN,48,5,"Fai amo̩ma-we̩ e̩ne̩ke̩le̩ meji, e-ku ma bi ñw e̩ ane̩ Ijipti o̩gba tak u wʼugbo-we̩ Ijipti-i, chʼe-mi; Ifraim kpai Manasa achʼe-mi alu ku Rube̩n kpai Sime̩o̩n de̩."
GEN,48,6,Tak e-kʼuwe̩ adʼato̩ bi ubi-ma achʼe-we̩; oñ ma adʼodu amo̩maye-ma manyu ma ef e̩wñ ogu-ma.
GEN,48,7,"I chʼe-mi, e̩gba kʼu kwo Padan wa, Reche̩l leku bʼumi te̩ ane̩ Kenan ej o̩na o̩mo̩, e̩gbale̩ ule̩ E̩frat bo̩ re ta; oñ u mʼu du ji o̩na E̩frat o̩mo̩ (owñ che Be̩tle̩he̩m)."
GEN,48,8,"Tak Israe̩l go amo̩ma Jose̩f e̩ne̩ke̩le̩ le̩, i kakini, Abo ugbo de̩-i?"
GEN,48,9,"Taku Jose̩f ka ñw ata-wñ kakini, Amo̩ma-mi, kʼO̩jo̩ ko ñwu mi emi, jo̩-i. Oñ i kakini, Narodubʼe̩, kʼe̩ ko ma wʼugbo mi-i, kʼu nakadua ñwu ma."
GEN,48,10,"Abu kʼeju Israe̩l gbe̩ noj ogijo-wñ, i neke li e̩wñ n. Taku Jose̩f mʼuma ko me̩ru ugbo-wñ; oñ i dʼalu kʼuma alu, i la gba ma kʼe̩do̩."
GEN,48,11,"Tak Israe̩l ka ñwu Jose̩f kakini, Ibe dʼedʼumi efu ka kʼu nali eju-we̩ n; e̩ la go, O̩jo̩ ño̩ je̩ ñwu mi li ugbe̩-we̩ ge̩."
GEN,48,12,"Taku Jose̩f mʼuma ko kwo agada-wñ dufu, i te̩kpe̩ gbogbo wa fʼeju-wñ bʼane̩ ma."
GEN,48,13,"Taku Jose̩f mʼama meji ko, Ifraim dʼo̩wo̩ awo̩to̩-wñ ugbo o̩wo̩ awohi Israe̩l, Manasa la dʼo̩wo̩-wñ awohi ugbo o̩wo̩ Israe̩l awo̩to̩, oñ i mʼuma ko me̩ru ugbo-wñ."
GEN,48,14,"Tak Israe̩l nʼo̩wo̩ awo̩to̩-wñ dala i mʼu du ne̩ Ifraim, e-ki chʼimo̩to̩, oji, o̩wo̩ awohi-wñ la nʼoji Manasa, i gwejugede dʼo̩wo̩-wñ kofi omune̩ da, todu Manasa chʼo̩mo̩gba."
GEN,48,15,"Tak i kadua ñwu Jose̩f, i kakini, O̩jo̩ e-kʼamata-mi Ebraham kpai Aise̩k lule̩ o̩gba-wñ le̩, O̩jo̩ e-ki ne̩ mi akwʼe̩gba ku ma bi mi gbogbo tʼeñini,"
GEN,48,16,"onuche̩ O̩jo̩ e-ki gba mi tane̩ bʼef e̩wñ e̩bie̩ne̩ du te̩, Owñ le̩ kʼi de̩nyo̩ ñw abokolobia-i; ama ki dʼodu-mi manyu ma, kpai odu amata-mi Ebraham kpai Aisek; ama ki mud o̩wo̩ one̩ o̩ge̩ge̩de̩ ile̩-i."
GEN,48,17,"Tak e̩gba ku Jose̩f li kʼata-wñ dʼo̩wo̩-wñ awo̩to̩ nʼoji Ifraim, i bie̩ne̩ eju-wñ; tak i gwo̩nyu o̩wo̩ ata-wñ, kʼi mʼu du bʼoji Ifraim te̩ tʼoji Manasa."
GEN,48,18,"Oñ Jose̩f ka ñw ata-wñ kakini, Ata-mi, i chʼabe̩le̩ no, todu e-kide̩ chʼo̩mo̩gba; mʼo̩wo̩ awo̩to̩-we̩ du nʼo oji."
GEN,48,19,"Ata-wñ muda ko̩, oñ i kakini, U chema, o̩ma-mi, u chema; owñ le año̩ chʼuche̩ amone̩ kpo̩fo̩, owñ año̩ chʼelile ge̩; okekele-wñ muda anana tʼowñ le, oñ ugbe̩-wñ amud ukpe̩ko̩ amone̩ uche̩ uche̩."
GEN,48,20,"Abe̩le̩ i kadua ñwu ma o̩jo̩ le̩, i kakini, Lugbo we̩ oñ abo Israe̩l akadua, kakini, O̩jo̩ ki je̩ ñw e̩ kʼe̩ dab Ifraim kpai Manasa; abe̩le̩ i dʼugugu Ifraim tʼo̩gba ñwu Manasa."
GEN,48,21,"Tak Israe̩l ka ñwu Jose̩f kakini, Go, eku naku-i, O̩jo̩ muda adʼugbo we̩, i adʼuwe̩ dabi tʼane̩ amata-we̩ ge̩."
GEN,48,22,"U la mʼukpe̩ ane̩ʼka, kʼomi nʼo̩kwo̩chageli-mi kpai o̩o̩do̩-mi bʼabo Amo̩r le̩ gba du ñw e̩ tʼamo̩maye-we̩ le."
GEN,49,1,"Taku Jeko̩b nomudala do̩ amo̩ma-wñ e̩ne̩ke̩le̩ i kakini, Me̩ dʼo̩la-me̩ jeju, kʼu naka ñw me̩ e̩wñ ki ake̩re̩bʼume̩ e̩gba o̩jo̩ otitala."
GEN,49,2,"Me̩ dʼo̩la-me̩ jeju ku me̩ gbo̩, ame̩ amo̩me̩ne̩ke̩le̩ Jeko̩b,"
GEN,49,3,"Rube̩n, uwe̩ chʼo̩mo̩gba-mi"
GEN,49,4,"Uwe̩ ana rinyo̩ dab omiofo, uwe̩ atʼo̩gba n"
GEN,49,5,Simeo̩n kpai Lifai chʼo̩maye;
GEN,49,6,"O-o onugo-mi, e ki wʼef ojuju-ma n;"
GEN,49,7,"Ama ki mu uwe̩do̩-ma, todu i bie̩ne̩;"
GEN,49,8,"Juda, amo̩maye-we̩ agogbodʼe̩;"
GEN,49,9,Juda chʼo̩ma idu;
GEN,49,10,"Okute̩ akwo bo̩ Juda te̩ n,"
GEN,49,11,I mʼo̩ma o̩ke̩ke̩te̩-wñ du ro tʼoli achiwebe̩te̩ma
GEN,49,12,"eju-wñ akpa ñw omi achiwebe̩te̩ma,"
GEN,49,13,Zebiulo̩n agugu o̩la ohimini abadi;
GEN,49,14,"Isakar chʼo̩ke̩ke̩te̩ ki gbiti,"
GEN,49,15,"i la li uña uñmi ki nyo̩,"
GEN,49,16,Dan akajo̩ amone̩-wñ
GEN,49,17,"Dan achʼejo ki dʼej o̩na,"
GEN,49,18,"O Jihofa, omi anede ujadu-we̩."
GEN,49,19,"Gad abo ku ma kpʼane̩ fo̩ ake̩che̩ bʼowñ ma,"
GEN,49,20,"Uje̩wñ Ashe̩r chʼula ula,"
GEN,49,21,"Naftali chʼole egbi ku ma to̩no̩ tane̩,"
GEN,49,22,"Jose̩f chʼe̩to̩ oli ki aro nana,"
GEN,49,23,"Amato̩fa kpʼowñ e̩do̩ bie̩ nana,"
GEN,49,24,"ukpahiu o̩o̩do̩-wñ muda dabu n,"
GEN,49,25,"lugbo O̩jo̩ e-ata-we̩ e-kʼi abʼuwe̩ che,"
GEN,49,26,E̩nyo̩ kʼO̩jo̩ du ñw ata-we̩
GEN,49,27,"Be̩njamin chʼo̩gu ki afʼe̩wñ na,"
GEN,49,28,"Abo-i chaka chʼo̩lo̩pu Israe̩l me̩gweji, e̩wñ kʼata-ma ka ñw ma abu kʼi akadua ñw ma la de̩; alu kʼe̩nyo̩ e̩ne̩ne̩ne̩ne̩ de̩ i du ñw ma."
GEN,49,29,"Tak i ñwa ñw ma, i ka ñw ma kakini, Ma che ku ma mʼumi du amanyu abo-mi; fʼumi ji ugbo amata-mi ef owo ki dʼoko Ifro̩n abo He̩t le̩,"
GEN,49,30,"ef owo ki dʼoko Makpila, e-ki dʼo̩wo̩ olodudu Mamre, ane̩ Kenan, e-kʼEbraham la manyu oko le̩ kwʼo̩wo̩ Ifro̩n abo He̩t, todu kʼi nʼugbo kʼi aji oku abo-wñ."
GEN,49,31,O̩mo̩ ma fʼEbraham kpai Sara o̩ya-wñ ji; o̩mo̩ ma fʼAise̩k kpai Ribe̩ka o̩ya-wñ ji; o̩mo̩ omi la du Lea ji ge̩—
GEN,49,32,ma la oko le̩ kpai owo ki dʼefu-wñ o̩wo̩ amo̩ma He̩t.
GEN,49,33,"Tak e̩gba ku Jeko̩b fʼoji e̩ñwa kʼi ñwa ñw amo̩ma-wñ e̩ne̩ke̩le̩ le̩ kpa, i mʼe̩re̩-wñ ko jʼoj ate̩, i mʼiñmi-wñ da, oñ ma mʼowñ du amanyu abo-wñ."
GEN,50,1,"Taku Jose̩f lewa bʼata-wñ eju ma, i kworʼaku-wñ, oñ i dʼalu-wñ kʼo̩ alu."
GEN,50,2,Taku Jose̩f ñwa ñw abuko̩lo̩-wñ ku ma chʼamobochi ku ma dʼata-wñ kpe̩ka. Abe̩le̩ amobochi le̩ mʼIsrae̩l du kpe̩ka.
GEN,50,3,"Oñ o̩jo̩ o̩gbo̩ meji-wñ jo̩, todu abe̩le̩ o̩jo̩ ku ma du kpe̩ka ajo̩. Abo Ijipti la dʼeku-wñ o̩jo̩ e̩te̩gwa."
GEN,50,4,"Tak e̩gba kʼo̩jo̩ eku ede̩-wñ jo̩, Jose̩f ko̩la ñw abo unyi Fero kakini, Iche̩wñ ku me̩ li mi eju, narodubʼume̩ ku me̩ ko̩la nyu Fero eti, kakini,"
GEN,50,5,"Ata-mi je̩ ñwu mi go̩, i kakini, Go, eku naku: ef ura-mi e-kʼomi gwa ñw o̩la-mi ane̩ Kenan, o̩mo̩ e̩ dʼumi ji. Todule̩, ifai narodubʼe̩ kʼe̩ je̩ ñwu mi nyʼate̩ o̩mo̩ kʼu fʼata-mi ji; tak u nadakubiwa ge̩."
GEN,50,6,"Taku Fero kakini, Te̩gu nyʼo̩mo̩ kʼe̩ fʼata-we̩ ji, alu kʼi je̩ ñw e̩ go̩ le̩."
GEN,50,7,"Abe̩le̩ Jose̩f mute̩gu le kʼi dʼata-wñ aji; abuko̩lo̩ Fero chaka, kpai abogijo unyi-wñ, kpai abogijo ane̩ Ijipti chaka du, mute̩gu le kpai owñ."
GEN,50,8,"Kpai abo unyi Jose̩f chaka kpai amo̩maye-wñ kpai abo unyi ata-wñ, chai abimo̩to̩-ma egini, kpai ame̩wño̩re̩-ma egini kpai amokuno̩-ma, ma to̩no̩ jʼane̩ Goshe̩n."
GEN,50,9,Tʼo̩ko̩ane̩ ogu kpai amananya mute̩gu le kpai owñ; ma la chʼo̩wo̩ one̩ o̩temeje.
GEN,50,10,"Taku ma lewa ugbo ajita Atadi ugbo ku ma gwo̩ka, e-ki dʼudaba Jordan, o̩mo̩ ma dinaku, inaku-wñ chenana ololololo; oñ i deku ata-wñ o̩jo̩ mebie."
GEN,50,11,"E̩gba kʼabo ane̩ le̩, abo Kenan ma che, e̩gba ku ma li eku ku ma de̩ ugbo ajita Atadi le̩, ma kakini, Eku kide̩ chekpuna ugbo abo Ijipti. Todule̩ ma dʼodu o̩mo̩ ko̩ Ebe̩l-mizraim, i dʼudaba Jordan."
GEN,50,12,Abe̩le̩ amo̩ma-wñ e̩ne̩ke̩le̩ le̩ la che ñw u alu kʼi ñwa ñwu ma;
GEN,50,13,"todu amo̩ma-wñ mʼowñ du tʼane̩ Kenan, ma la fʼu ji ef owo oko Makpila, e-kʼEbraham la manyʼoko o̩wo̩ olodudu Mamre o̩wo̩ Ifro̩n abo He̩t le̩, todu kʼi ne̩ ugbo kʼi akʼabo-wñ ji."
GEN,50,14,"Taku abu ku Jose̩f fʼata-wñ ji, owñ kpai amo̩maye-wñ mudabi nyʼIjipti, kpai abo du ku ma le bʼowñ nyʼaji ata-wñ."
GEN,50,15,"Tak e̩gba kʼamo̩maye Jose̩f li kʼata-ma leku, ma kakini, Ikani Jose̩f achulaka wa, kʼi adʼe̩bie̩ne̩ du kʼa chʼo rʼuwa o̩me̩ kpa."
GEN,50,16,"Oñ ma kpʼuche̩ nyʼugbo Jose̩f kakini, Ata-we̩ ñwa ñw a o̩gba tak i ku kakini,"
GEN,50,17,"Abu ku me̩ aka ñwu Jose̩f de̩ kakini, Narodubʼe̩ fai kʼe̩ mʼe̩do̩ kpako kʼamo̩maye-we̩ chʼe̩ du chʼuma ele, kpai adure-ma, todu ma chʼe̩ e̩bie̩ne̩ gbe̩. Tak ifai a rodubʼe̩ kʼe̩ mʼe̩do̩ kpako kʼamadu O̩jo̩ e-ata-we̩ chʼe̩ le̩ du chʼuma ele. Jose̩f la mutʼaku e̩gba ku ma ko̩la ñw u."
GEN,50,18,"Tak amo̩maye-wñ ño̩ lewa bʼane̩ ma o̩gba-wñ, oñ ma kakini, Go, amadu-we̩ a che."
GEN,50,19,"Taku Jose̩f ka ñwu ma kakini, Me̩ ki railo n, todu omi koji O̩jo̩?"
GEN,50,20,"I chʼe-me̩, e̩bie̩ne̩ ame̩ ñwa nyʼumi, O̩jo̩ muda fʼu ñwa rʼe̩nyo̩, todu kʼi mudu che alu ki de̩ eñini kʼi fʼamone̩ wewe jadu kʼoji-ma ki do̩mo̩."
GEN,50,21,"Todule̩ me̩ ki railo n; nane̩ me̩ kpai amo̩ma-me̩ egini. Abe̩le̩ i nyʼuma e̩do̩, i la kpo̩te̩rʼuma e̩do̩."
GEN,50,22,"Abe̩le̩ Jose̩f dodo Ijipti, owñ kpai abo unyi ata-wñ; oñ Jose̩f dʼo̩do̩ o̩gbo̩ me̩lu nyoke me̩gwa"
GEN,50,23,Jose̩f la li amaaju Ifraim; ma laño̩ bi amo̩ma Makir kʼi chʼo̩ma Manasa no Jose̩f e̩re̩.
GEN,50,24,"Taku Jose̩f ka ñw amo̩maye-wñ kakini, Eku naku; O̩jo̩ muda awa fejudo me̩ chuu, i la ako me̩ kwʼoj ane̩-i tʼoj ane̩ e-kʼi go̩ ñw Ebraham kpai Aise̩k kpai Jeko̩b."
GEN,50,25,"Taku Jose̩f je̩ ñw amo̩ma Israe̩l go̩, i kakini, O̩jo̩ awa fejudo me̩ chuu, ame̩ ki kʼachiku-mi kwʼemi alo tʼate̩."
GEN,50,26,"Abe̩le̩ Jose̩f leku, o̩do̩-wñ la chʼogu me̩lu nyoke me̩gwa; oñ ma mʼu du kpe̩ka, ma la dʼoku-wñ tef akpati Ijipti."
EXO,1,1,"Odu amo̩ma Israe̩l e-e̩ne̩ke̩le̩ kʼama kpai Jeko̩b kpe̩re̩ wʼIjipti la de̩, e̩ne̩ne̩ne̩ne̩ nʼabo unyi-wñ wa:"
EXO,1,2,"Rube̩n kpai Simeo̩n kpai Lifai kpai Juda,"
EXO,1,3,"Isakar kpai Ze̩biulo̩n kpai Be̩njamin,"
EXO,1,4,Dan kpai Naftali kpai Gad kpai Ashe̩r.
EXO,1,5,Onugo one̩ du ku ma kwef uta Jeko̩b chʼone̩ e̩te̩gwa; todu Jose̩f la dʼIjipti e̩gbale̩ me̩.
EXO,1,6,"Oñ Jose̩f leku, kpai amo̩maye-wñ chaka, kpai abo o̩gba le̩ du."
EXO,1,7,"Amo̩ma Israe̩l muda chʼabio̩ma, oñ ma wewe ololo; ma la wewe nyʼo̩gba, oñ ukpahiu-ma kwane̩ tabale; oñ ane̩ le̩ la che̩ko̩ ñwu ma."
EXO,1,8,"Tak onu Ijipti etito̩, e-kʼi ma ma Jose̩f in kwane̩."
EXO,1,9,"Oñ i ka ñw amone̩-wñ kakini, Me̩ go, amo̩ma Israe̩l wewe tʼuwa le, ma ño̩ nʼukpahiu tʼuwa le."
EXO,1,10,"Me̩ lewa kʼa che ma ugbeju, tode̩gba ku ma wewe nyo̩gba, kʼi awa atʼe̩gba kʼogu achi ku ma ma kpai ame̩nebi-wa, ku ma kʼogu bʼuwa ku ma kwo bʼane̩-i te̩."
EXO,1,11,"Taku ma chi amagboji ku ma ñwʼuko̩lo̩ o̩pe̩cha ñwu ma ku ma fʼuma dema; oñ ma fʼewo Pitam kpai Raamse̩s, ugbo ku Fero akʼane̩ jo̩, ko̩ ñw u."
EXO,1,12,"Ama alu ku ma fʼuma dema tule alu le̩ ma wewe nyo̩gba tule, ma ño̩ kpatuka bʼane̩ ma tule. Tak i chane̩ ekʼuma o̩la noji amo̩ma Israe̩l."
EXO,1,13,"Tak abo Ijipti ñwa uko̩lo̩ o̩lachi ñw amo̩ma Israe̩l che,"
EXO,1,14,"oñ ma che kʼudeju-ma chʼelañu noji uko̩lo̩ adu eche, ma je̩ ñwu ma chʼuko̩lo̩ adu ef ike̩te̩ egwa kpai o̩tubeli ebo̩ kpai uko̩lo̩ oko ojoji ojoji du. Uko̩lo̩ adu du ku ma je̩ ñwu ma che chʼuko̩lo̩ o̩lachi."
EXO,1,15,"Tak onu Ijipti ka ñw abobule̩ amaHibru ku ma gba oji o̩ma, kʼoduʼka-wñ ko̩ Shifra, kʼodu ekeji la ko̩ Pua,"
EXO,1,16,"kakini, E̩gba ku me̩ dʼugbo ku me̩ bʼabobule̩ Hibru che ku me̩ li ma o̩gbe̩, iche̩wñ kʼi chʼo̩ma e̩ne̩ke̩le̩, me̩ mʼu du kpa; iche̩wñ kʼi chʼonobule̩, tak i adeju."
EXO,1,17,"Abobule̩ ku ma gba oji o̩ma le̩ muda railo O̩jo̩, ma la ko̩ eche alu kʼonu Ijipti ka ñwu ma, oñ ma je̩ ñw amo̩ma e̩ne̩ke̩le̩ ki deju."
EXO,1,18,"Tak onu Ijipti fʼabobule̩ ku ma gba oji o̩ma do̩ wa, oñ i ka ñwu ma kakini, E̩wñ chi ku me̩ che-i? ku me̩ la je̩ ñw amo̩ma e̩ne̩ke̩le̩ deju?"
EXO,1,19,"Tak abobule̩ ku ma gba oji o̩ma le̩ ka ñwu Fero kakini, Todabu kʼabobule̩ Hibru ma dʼalu kʼabobule̩ Ijipti de̩ n; o̩la-ma chʼele̩, oñ ma fʼo̩ma bi tane̩ tak e̩ne̩ kʼi agba oji o̩ma ki wʼo̩mo̩."
EXO,1,20,"Abe̩le̩ O̩jo̩ chʼo̩wo̩ e̩nyo̩ ñw abobule̩ ku ma gba oji o̩ma, oñ amone̩ le̩ awewe nyo̩gba, ukpahiu-ma laño̩ nana."
EXO,1,21,"Oñ abu kʼabobule̩ ku ma gba oji o̩ma le̩ railo O̩jo̩, i la je̩ ñwu ma nʼunyi e-ma."
EXO,1,22,"Taku Fero ñwañwu amone̩-wñ chaka kakini, O̩ma e̩ne̩ke̩le̩ du ku ma bi, me̩ mʼu du ro̩ tʼefu ohimini Naye̩l, me̩ ki muda tʼo̩ma onobule̩ du no̩ kʼi deju."
EXO,2,1,Oñ e̩ne̩ke̩le̩ abo Lifaiʼka le nyʼanʼo̩ma onobule̩ Lifai chʼo̩ya.
EXO,2,2,"Tak onobule̩ le̩ fefunyo̩ oñ i fʼo̩ma e̩ne̩ke̩le̩ bi; oñ e̩gba kʼi li ka kʼi chʼo̩ma alifia, i mʼu du maja ochu me̩ta."
EXO,2,3,"Tak e̩gba kʼi ma ño̩ neke dʼu maja ge̩ n, i mʼo̩ko̩ ke̩ke̩ ku ma nʼuma ño̩ du, oñ i dʼo̩bia bitume̩n kpai kolta kuru; tak i mʼo̩ma le̩ du tʼefu-wñ, oñ i dʼu tʼef e̩gbe̩ e̩tʼo̩ba ohimini Naye̩l."
EXO,2,4,O̩maye-wñ onobule̩ la dago o̩najiji kʼi ma e̩wñ ki achʼo.
EXO,2,5,"Abe̩le̩ o̩ma Fero onobule̩ lewa Naye̩l kʼi gwo̩la, oñ abigbe̩le̩-wñ tale eti Naye̩l; tak i fʼo̩ko̩ le̩ li ef egbe o̩mo̩ oñ i fʼimo̩to̩-wñ oka kpe̩ nyʼamʼu du wa."
EXO,2,6,"Oñ abu kʼi mʼu chi i fʼo̩ma e̩ne̩ke̩le̩ le̩ li; me̩ la go, o̩me̩kpa le̩ araku. Ejumomi-wñ la je̩ ñw u n, oñ i kakini, O̩ma abo Hibruʼka de̩."
EXO,2,7,"Tak o̩maye-wñ ka ñw o̩ma Fero kakini, U lo kʼu fʼonobule̩ Hibruʼka do̩ wa kʼi ne̩ o̩ma le̩ ñw e̩?"
EXO,2,8,"Tak o̩ma Fero le̩ ka ñw u kakini, Lo. Tak igbe̩le̩ kʼi fʼo̩wo̩ mʼo̩la-wñ ne̩ le̩ le nyʼado̩ iye o̩ma le̩ wa."
EXO,2,9,"Oñ o̩ma Fero ka ñw u kakini, Mʼo̩ma-i du, kʼe̩ nʼe̩ñwu mi, tak u narʼo̩me̩ ñw e̩. Abe̩le̩ onobule̩ le̩ mʼo̩ma du, oñ i fʼu ne̩."
EXO,2,10,"O̩ma le̩ la naya eju alo waa tak i mʼowñ du wʼugbo o̩ma Fero le̩, oñ i mud o̩ma-wñ e̩ne̩ke̩le̩; i la dʼodu-wñ ko̩ Mose̩s, i kakini, Todabu kʼu dʼu kwef omi."
EXO,2,11,"Oñ i lewatu e̩gba ku Mose̩s gbakpa, i dufu nyʼugbo amo̩maye-wñ, i la go uko̩lo̩ o̩pe̩cha-ma ku ma che; oñ i li e̩ne̩ Ijiptiʼka kʼi agwo e̩ne̩ Hibru, o̩maye-wñʼka."
EXO,2,12,"Tak i gʼemi, gʼemi, oñ abu kʼi ma li e̩ne̩ du n, i fʼe̩ne̩ Ijipti le̩ kpa, tak i mʼu du maja ef e̩lanyi o̩mo̩."
EXO,2,13,"O̩jo̩ñwa-wñ i ño̩ ledufu, me̩ la go, aboke̩le̩ abo Hibru meji jʼajuja; oñ i ka ñw e̩ne̩ kʼi achʼe̩bie̩ne̩ kakini, E̩wñ chi kʼuwe̩ agwo ekeji-we̩-i?"
EXO,2,14,"Tak e̩ne̩ le̩ kakini, E̩ne̩ dʼuwe̩ chʼagboji kpai akajo̩-wa? I dʼe̩do̩-we̩ kʼe̩ kpa mi alu kʼe̩ kpa e̩ne̩ Ijipti le̩? Taku Mose̩s kwochokpo, I kakini, Ma fʼe̩wñ le̩ ma me̩."
EXO,2,15,"Oñ e̩gba ku Fero gbʼo̩, i che kʼi du Mose̩s kpa."
EXO,2,16,i lewa gugu me̩rʼobugaʼka. Atama Midian o̩mo̩ la nʼamo̩ma onobule̩ mebie; oñ ma lewʼo̩mo̩ akpa omiofo. Ma la kpa nyʼagbada e̩ko̩ kʼame̩wño̩re̩ ata-ma egini ki ñmo̩.
EXO,2,17,"Tak amadide ala lewa fʼuma ne kwʼo̩mo̩; Mose̩s muda kwane̩ ate̩ko ma, oñ i je̩ ñw ame̩wño̩re̩-ma egini ñmo̩."
EXO,2,18,"Tak e̩gba ku ma lewa ugbo Rue̩l, ata-ma, i kakini, Abu me̩ le ku me̩ takpa wa eñini-i?"
EXO,2,19,"Oñ ma kakini, E̩ne̩ Ijiptiʼka mʼu wa gba ugbo amadidala, i laño̩ fʼomiofo kpa ñw a kʼame̩wño̩re̩-wa egini kʼi ñmo̩."
EXO,2,20,"Tak i ka ñw amo̩ma-wñ onobule̩ kakini, Ugbo i de̩? E̩wñ chi ku me̩ tʼe̩ne̩ le̩ no̩ tʼubi? Me̩ dʼo̩ wa kʼi jʼe̩wñ."
EXO,2,21,"I la du Mose̩s e̩do̩ kʼi bʼe̩ne̩ le̩ gugu, tak i mʼo̩ma-wñ Zipo̩ra du ñwu Mose̩s."
EXO,2,22,"I la fʼo̩ma e̩ne̩ke̩le̩ bi, oñ i dʼodu-wñ ko̩ Ge̩rsho̩m; todu i kakini, Omi te̩tachʼilowa oj ane̩ omune̩."
EXO,2,23,"Oñ i lewatu iko ki kpo̩kpe̩-i, onu Ijipti le̩ leku. Oñ amo̩ma Israe̩l jʼañmiru noji uko̩lo̩ adu ku ma che, ma kwokwa, tak ukwa ku ma kwa noji o̩bata adu ku ma che mute̩gu wʼugbo O̩jo̩."
EXO,2,24,"O̩jo̩ la gbo̩ ifi-ma, oñ O̩jo̩ libekado alo kʼi kpe̩ kpai Ebraham kpai Aise̩k kpai Jeko̩b."
EXO,2,25,"O̩jo̩ la go amo̩ma Israe̩l, oñ O̩jo̩ ma."
EXO,3,1,"Abe̩le̩ Mose̩s do̩mo̩ adejute̩ ame̩wño̩re̩ egini e-ana-wñ, Je̩tro, atama Midian le̩; i la ne̩ ame̩wño̩re̩ egini le̩ alo tʼejubi aje̩tachi, oñ i lewa Ho̩re̩b, uwo O̩jo̩ le̩."
EXO,3,2,"O̩mo̩ onuche̩ Jihofa kwotejugede ñw u ef o̩go̩ una alumeji oli ye̩e̩le̩ʼka; oñ i go, una le̩ la dʼef oli ye̩e̩le̩ le̩ ajo, oli le̩ la jo n."
EXO,3,3,"Taku Mose̩s kakini, Namuna cho, kʼu go igo inaina-i, e̩wñ chi kʼoli ye̩e̩le̩ le̩ ma jo n?"
EXO,3,4,"Jihofa la li abu kʼi muna nyʼago, oñ O̩jo̩ nʼomudala dʼo̩ kwef alumeji oli yeele̩ le̩, i kakini, Mose̩s, Mose̩s! Tak i kakini, Omi de̩."
EXO,3,5,"Tak i kakini, E̩ ki te̩me̩rʼemi n; mʼe̩da-we̩ gwo̩ bʼe̩re̩-we̩ te̩, todu uña ugbo kʼe̩ dago le̩ chʼane̩ ki afo̩."
EXO,3,6,"I ño̩ kakini, Omi chʼO̩jo̩ ata-we̩, O̩jo̩ Ebraham kpai O̩jo̩ Aise̩k kpai O̩jo̩ Jeko̩b. Taku Mose̩s mʼeju-wñ du maja, todu i chokpo ekejurʼO̩jo̩."
EXO,3,7,"Taku Jihofa kakini, Omi fʼo̩bata amone̩-mi ku ma jʼIjipti li me̩, u la gbo̩ ukwa-ma noji abo ku ma chi tu ma ofe; u chema iwo̩-ma,"
EXO,3,8,"omi la gwo̩ru wa kʼu mʼuma gba kwef o̩wo̩ abo Ijipti-i, kʼu laño̩ mʼuma ko kwʼoj ane̩ le̩ tʼane̩ ki nyo̩, kʼi laño̩ chenana, owñ chʼoj ane̩ ugbo kʼomi e̩nya kpai iño̩ acha, tʼuña abo Kenan kpai abo He̩t kpai abo Amo̩r kpai abo Pe̩re̩z kpai abo Hifai kpai abo Je̩bius."
EXO,3,9,"Ifai, go, ukwa amo̩ma Israe̩l lewa ugbo mi me̩, u laño̩ li ekpama kʼabo Ijipti fʼuma kpama le̩."
EXO,3,10,"Fai, e̩ lewa kʼu kpʼe̩ nyʼugbo Fero kʼuwe̩ ki mʼamone̩-mi, amo̩ma Israe̩l le̩, ko kwʼoj ane̩ Ijipti dufu."
EXO,3,11,"Mose̩s muda ka ñw O̩jo̩ kakini, E̩ne̩ omi che, kʼu nanyʼugbo Fero, kʼu nakʼamo̩ma Israe̩l kwʼ Ijipti dufu?"
EXO,3,12,"I kakini, Nadʼugbo we̩ chuu; e̩wñ ki chʼijali ñw e̩ ka kʼomi kpʼuwe̩ uche̩ de̩ kakini, E̩gba kʼe̩ mʼamone̩ le̩ ko kwʼIjipti dufu, me̩ are̩ O̩jo̩ oj uwo kide̩."
EXO,3,13,"Taku Mose̩s ka ñw O̩jo̩ kakini, Go, u lewʼugbo abo Israe̩l kʼu ka ñwu ma kakini, O̩jo̩ e-amata-me̩ kpe̩ mi wʼugbo me̩, ku ma la tʼumi ene kakini, Ab odu-wñ ko̩? E̩wñ naka ñwu ma?"
EXO,3,14,"Oñ O̩jo̩ ka ñwu Mose̩s kakini, OMI KʼU CHʼOMI DE̩ LE̩ DE̩. I ño̩ kakini, Abu kʼuwe̩ aka ñw amo̩ma Israe̩l le̩ de̩, ka kʼOMI DE̩ kpe̩ mi wʼugbo me̩."
EXO,3,15,"O̩jo̩ ño̩ ka ñwu Mose̩s kakini, Alu kʼuwe̩ aka ñw abo Israe̩l le̩ de̩, ka ki Jihofa, O̩jo̩ e-amata-me̩, O̩jo̩ e-Ebraham kpai O̩jo̩ e-Aise̩k kpai O̩jo̩ e-Jeko̩b kpe̩ mi wʼugbo me̩-i: e-le̩ chʼodu-mi ogbegbele̩, e-le̩ laño̩ chʼurewa-mi tʼo̩gba o̩gba du."
EXO,3,16,"Lo, kʼe̩ dʼabogijo Israe̩l jeju, kʼe̩ la ka ñwu ma kakini, Jihofa kʼi chʼO̩jo̩ e-amata-me̩, O̩jo̩ e-Ebraham kpai e-Aise̩k kpai e-Jeko̩b, kwotejugede ñwu mi, i kakini. Omi wa go me̩, ochochi; u la fʼe̩wñ ku ma che me̩ Ijipti li."
EXO,3,17,"Eka omi ka, ka kʼu nako me̩ kwʼef o̩bata Ijipti dufu wʼane̩ abo Kenan kpai e-abo He̩t kpai e-abo Amo̩r kpai e-abo Pe̩re̩z kpai e-abo Hifai kpai e-abo Je̩bius, owñ chʼane̩ ugbo kʼomi e̩nya kpai iño̩ acha."
EXO,3,18,"Ma la agbo̩ omu-we̩: tak uwe̩ kpai abogijo Israe̩l anyʼugbo onu Ijipti, oñ ame̩ aka ñw u kakini, Jihofa, O̩jo̩ e-amaHibru, de kpai awa; agba, e̩ je̩ ñw a nyʼef aje̩tachi ule̩ o̩jo̩ me̩ta kʼa che iche̩bo̩ ñwu Jihofa, O̩jo̩-wa."
EXO,3,19,"U chema ka kʼonu Ijipti jʼatʼume̩ no̩ ku me̩ lo n. I aje̩ n, chai e̩gba kʼo̩wo̩ ukpahiu dufu."
EXO,3,20,Abe̩le̩ u la anʼo̩wo̩-mi dala oñ nanʼe̩wñ aye-mi du kʼu nache alumeji o̩mo̩ gwo Ijipti; ubi e-le̩ tak i aje̩ ñwu me̩ lo.
EXO,3,21,"U la aje̩ ñw abo Ijipti li amone̩-i eju; oñ i awatu e̩gba ku me̩ alo, me̩ la atʼo̩wo̩ ofo lo n,"
EXO,3,22,"onobule̩ du abi e̩wñ ijaga e-ajifa kpai e-o̩jamalia kpai ukpo, ugbo ekeji-wñ kpai ugbo e̩ne̩ ki ge̩ne̩ ef unyi-wñ, me̩ la akʼe̩wñ le̩ nyʼamo̩ma-me̩ e̩ne̩ke̩le̩ kpai onobule̩ o̩la; abe̩le̩ me̩ la bʼabo Ijipti gbʼe̩wñ-ma."
EXO,4,1,"Taku Mose̩s dohi, kakini, Ama, go, ma jʼadʼo̩la-mi rʼochochi n, ma la agbʼomu-mi n, todu ma aka kakini, Jihofa tejugede ñw e̩ n."
EXO,4,2,"Taku Jihofa ka ñw u kakini, E̩wñ dʼef o̩wo̩-we̩ le̩? I kakini, O̩kpa de̩."
EXO,4,3,"Tak i kakini, Mʼu du ro̩ tʼane̩. Oñ i mʼu du ro̩ tʼane̩, i la mud ejo; taku Mose̩s ra bʼo̩ te̩."
EXO,4,4,"Taku Jihofa ka ñwu Mose̩s kakini, Nʼo̩wo̩-we̩ dala kʼe̩ gwo̩nyʼotihi-wñ—i la nʼo̩wo̩-wñ dala oñ i gwo̩nyʼu tak i mud o̩kpa ef o̩wo̩-wñ."
EXO,4,5,"Todu ku ma ki dʼo̩ rʼochochi ka ku Jihofa, O̩jo̩ e-amata-ma, owñ chʼO̩jo̩ e-Ebraham kpai O̩jo̩ e-Aise̩k kpai O̩jo̩ e-Jeko̩b, kwotejugede ñw e̩."
EXO,4,6,"Jihofa laño̩ ka ñw u kakini, Fai, e̩ mʼo̩wo̩-we̩ du tunyʼagbe̩do̩-we̩. Tak i mʼo̩wo̩-wñ du tunyʼagbe̩do̩-wñ; oñ e̩gba kʼi mʼu du dufu, me̩ go, o̩wo̩-wñ chʼo̩ga ikpemute, i chefufu dabu sno."
EXO,4,7,"Tak i kakini, Mʼo̩wo̩-we̩ du dabi tʼagbe̩do̩-we̩. Oñ i dʼo̩wo̩-wñ dabi tʼagbe̩do̩-wñ; tak e̩gba kʼi mʼu du kwʼagbe̩do̩-wñ dufu, go, i murida dab alu kʼaño̩la-wñ de̩."
EXO,4,8,"Iche̩wñ ku ma ma jʼadʼo̩la-we̩ rʼochochi n, ku ma la anyʼujiwe ejodudu le̩ eti n, ma ado̩ ujiwe otitala rʼochochi."
EXO,4,9,"I la che̩wñ kʼama ma do̩ ujiwe meji-i rʼochochi n, ku ma ma agbʼomu-we̩ n, mak e̩ mʼomi Naye̩l du kʼe̩ mʼu du dajʼane̩ e̩gbe̩; tak omi kʼe̩ kpa kwefu Naye̩l le̩ amud e̩bie̩ tʼane̩ e̩gbe̩ le̩."
EXO,4,10,"Ama Mose̩s ka ñwu Jihofa kakini, Aiya, Ondu, omi chʼe̩ne̩ o̩la eka n, dagba i chʼakwoubi, dagba kʼi chʼabu kʼuwe̩ ako̩la ñw adu-we̩-i; todu narubo̩ o̩la eka, ukpalu-mi la chʼewoji."
EXO,4,11,"Taku Jihofa ka ñw u kakini, E̩ne̩ che alu one̩? abe̩k e̩ne̩ je̩ ñw one̩ ki chʼajialu, abe̩k ajeti, abe̩k agane̩, abe̩k akpejufo̩? I chʼomi, Jihofa-i n?"
EXO,4,12,"Todule̩, e̩ kwolo ke, omi la adʼugbo alu-we̩ oñ nakʼuwe̩ o̩la kʼuwe̩ aka."
EXO,4,13,"I muda kakini, Aiya, Ondu, e̩ne̩ omune̩ du ki dʼuwe̩ e̩do̩, e̩ kpʼe̩, agba."
EXO,4,14,"Tak uwe̩do̩ Jihofa mutajo bu Mose̩s ma, oñ i kakini, Aro̩n, abo Lifai le̩, chʼo̩maye-we̩ n? U chema kʼi meju o̩la eka nyo̩nyo̩. E̩ la go, owñ dufu le dʼuwe̩ awa-i, e̩gba kʼi fʼe̩ li, e̩do̩-wñ abo̩."
EXO,4,15,"Uwe̩ la ako̩la ñw u, kʼe̩ dʼo̩la tef alu-wñ; omi la adʼugbo alu-we̩ kpʼalu e-wñ, oñ nakʼuwe̩ e̩wñ kʼame̩ ache."
EXO,4,16,"Owñ la akʼomu-we̩ ñw amone̩ le̩. Owñ la achʼalu ñw e̩, uwe̩ adab O̩jo̩ ñw owñ."
EXO,4,17,"Uwe̩ ki dʼo̩kpa-i nʼo̩wo̩, owñ chʼe-kʼuwe̩ ane̩ che ujiwe le̩."
EXO,4,18,"Taku Mose̩s mudabi nyʼugbo Je̩tro ana-wñ, oñ i ka ñw u kakini, Agba, e̩ je̩ ñwu mi mudabi nyʼugbo amo̩maye-mi ku ma jo̩ Ijipti, kʼu li abe̩ku ma deju ta. Taku Je̩tro ka ñwu Mose̩s kakini, Lo kpai ure̩do̩."
EXO,4,19,"Oñ Jihofa ka ñwu Mose̩s Midian o̩mo̩ kakini, Mudabi tʼIjipti; todu abo ku ma feju oji-we̩ le̩ leku kpa me̩."
EXO,4,20,"Abe̩le̩ Mose̩s mʼo̩ya-wñ kpai amo̩ma-wñ e̩ne̩ke̩le̩ ko, oñ i ko ma gugu oj o̩ke̩ke̩te̩, tak i mudabi tʼane̩ Ijipti; Mose̩s la mʼo̩kpa O̩jo̩ le̩ du nʼo̩wo̩-wñ alo."
EXO,4,21,"Taku Jihofa ka ñwu Mose̩s kakini, Abu kʼe̩ dabi tʼIjipti, e̩ nago kʼe̩ che e̩wñ uno̩ du kʼomi du tʼef o̩wo̩-we̩ le̩ eju Fero; omi muda ache kʼe̩do̩-wñ ki gbiti. I la atʼamone̩ le̩ no̩ ku ma lo n."
EXO,4,22,"Tak uwe̩ aka ñwu Fero kakini, Abu ki Jihofa aka de̩ kakini, Israe̩l chʼo̩mo̩gba-mi e̩ne̩ke̩le̩,"
EXO,4,23,"omi la aka ñw e̩-i kakini, E̩ ki tʼo̩ma-mi no̩ kʼi lo, todu kʼi re̩ mi; uwe̩ muda ko̩ etʼo̩ no̩, go, nadʼo̩mo̩gba e-we̩ kpa."
EXO,4,24,"Taku Jihofa de kpʼowñ ef uruʼka ejo̩na le̩, oñ i che kʼi dʼu kpa."
EXO,4,25,"Taku Zipo̩ra mʼokuta o̩mu du oñ i mʼaño̩ kʼi bʼo̩gba e̩pi o̩ma-wñ ma ko̩da, oñ i mʼu du rikpolo tʼane̩ e̩re̩-wñ, i kakini, U we̩ chʼo̩ko̩ e̩bie̩ ñwu mi, ochochi!"
EXO,4,26,"Abe̩le̩ tak i tʼo̩ no̩, oñ onobule̩ le̩ kakini, O̩ko̩ e̩bie̩ e̩ che, todu e̩pi-wñ kʼi da le̩."
EXO,4,27,"Taku Jihofa ka ñw Aro̩n kakini, Lo kʼuwe̩ kpai Mose̩s ki de ef aje̩tachi le̩. Tak i le, oñ i de kpai owñ oj uwo O̩jo̩, i la dalu kʼalu."
EXO,4,28,Taku Mose̩s mʼo̩la uche̩ du ku Jihofa kpʼo̩ du ka ñw u kpai ujiwe du kʼi ñwa ñw u kʼi che.
EXO,4,29,Taku Mose̩s kpai Aro̩n le oñ ma fʼabogijo amo̩ma Israe̩l do̩ jeju chaka.
EXO,4,30,"Tak Aro̩n mʼo̩la du ku Jihofa ka ñwu Mose̩s du ka ñwu ma, i laño̩ che ujiwe le̩ eju amone."
EXO,4,31,"Amone̩ le̩ la dʼo̩ rʼochochi; oñ e̩gba ku ma gbo̩ ka ku Jihofa lewa fejudo amo̩ma Israe̩l, kʼi la go o̩bata-ma, ma fʼoji-ma dalo̩, oñ ma la dojikane̩ ñw u."
EXO,5,1,"Ubile̩ taku Mose̩s kpai Aro̩n mugudu nyʼugbo Fero aka ñw u kakini, Abu ku Jihofa, O̩jo̩ Israe̩l, aka de̩ kakini, Tʼamone̩-mi no̩ ku ma nyʼahi uje̩wñ uyo̩ ñwu mi ef aje̩tachi."
EXO,5,2,"Taku Fero kakini, Jihofa chʼe̩ne̩? kʼu nagbʼomu-wñ gbo̩ kʼu tʼabo Israe̩l no̩? Omi ma Jihofa n, u jʼatʼabo Israe̩l no̩ n."
EXO,5,3,"Taku ma kakini, O̩jo̩ e-amaHibru de kpai awa me̩; a rodubʼe̩, kʼe̩ je̩ ñw a le ule̩ o̩jo̩ me̩ta nyʼef aje̩tachi, kʼa fʼiche̩bo̩ che ñwu Jihofa, O̩jo̩-wa, tode̩gba kʼi anʼe̩wñ ibi abe̩k o̩kwo̩chageli wa abʼuwa ma."
EXO,5,4,"Tak onu Ijipti ka ñwu ma kakini, E̩wñ chi kʼame̩, Mose̩s kpai Aro̩n, mʼamone̩ le̩ o̩wo̩ ta bʼuko̩lo̩-ma te̩? Me̩ nyʼugbo uko̩lo̩ adu-me̩ le̩."
EXO,5,5,"Taku Fero kakini, Me̩ go, amone̩ ane̩-i chewewe, oñ me̩ je̩ ñwu ma ñmi ugbo uko̩lo̩ adu-ma!"
EXO,5,6,"O̩jo̩ le̩ gbage̩de̩ Fero ñwa ñw abo ku ma chi tʼamone̩ le̩ ofe, kpai amako̩takada-ma kakini,"
EXO,5,7,Me̩ ki ño̩ kʼegbe ñw amone̩ le̩ ku ma bo̩ otubeli alu ku me̩ che akwoubi le̩ ge̩ n; je̩ ñwu ma nyʼayʼegbe ñw o̩la-ma.
EXO,5,8,"Aluka otubeli ku ma te̩tabo̩ akwoubi, me̩ ki bu ñwu ma abe̩le̩ waa, me̩ ki bʼu wane̩ kilikili n; todu o̩kpo̩ ma che le̩; todule̩ ma kwa kakini, Je̩ ñw a lo kʼa fʼiche̩bo̩ che ñw O̩jo̩-wa."
EXO,5,9,Bʼuko̩lo̩ le̩ tʼo̩ ki wo̩ aboke̩le̩ le̩ ku ma ki chʼakanya-wñ kʼama ki ño̩ nyʼolemi le̩ eti n.
EXO,5,10,"Oñ abo ku ma chi tʼamone̩ le̩ ofe kpai amako̩takada-ma ledufu, oñ ma ka ñw amone̩ le̩ kakini, Abu ku Fero ka de̩ kakini, Nakʼegbe ñwu me̩ ge̩ n."
EXO,5,11,Ame̩ onugo ki lo ku me̩ tene egbe ugbo du ku me̩ li; uko̩lo̩-me̩ muda abu wane̩ kilikili n.
EXO,5,12,Abe̩le̩ amone̩ le̩ mukpatuka bʼane̩ Ijipti du ma ku ma ya o̩kakpunu egbe jo̩ koji egbe otubeli.
EXO,5,13,"Abo ku ma chi tʼuma ofe la nanʼuma aju, ma kakini, Me̩ ki chʼuko̩lo̩-me̩ kpa o̩jo̩ du, me̩ che tʼalu o̩jo̩ʼka alu ku me̩ che e̩gba ku ma kʼegbe ñwu me̩."
EXO,5,14,"Taku ma fʼamako̩takada amo̩ma Israe̩l kʼabo Fero ku ma chi tʼuma ofe kʼamone̩ le nyʼuma o̩wo̩ ja, oñ ma ka ñwu ma kakini, E̩wñ chi kʼame̩ ma fʼukpe̩ otubeli-me̩ bo̩ kpa o̩nale̩ kpʼeñini-i dab akwoubi n?"
EXO,5,15,"Tak amako̩takada abo Israe̩l le̩ lewa raku nyu Fero o̩la, ma kakini, E̩wñ chi kʼuwe̩ ache amadu-we̩-i abe̩i?"
EXO,5,16,"Ma la kʼegbe ñw amadu-we̩-i n, ma muda aka ñw a kakini, Me̩ bʼotubeli! E̩ la go, ma ja amadu-we̩-i; e̩bie̩ne̩-wñ muda adʼugbo abo e-we̩ onugo."
EXO,5,17,"Ama i kakini, O̩kpo̩ me̩ che le̩, o̩kpo̩ me̩ che! todule̩ oñ me̩ kakini, Je̩ ñw a lo kʼa chʼiche̩bo̩ ñwu Jihofa."
EXO,5,18,Me̩ nyʼachʼuko̩lo̩ ke! Ma la akʼegbe du ñwu me̩ n. Me̩ muda akʼaluka otubeli abe̩le̩ wa pio̩o̩.
EXO,5,19,"Tak amako̩takada abo Israe̩l le̩ li ka kʼi bie̩ne̩ ñwu ma, owñ chʼabu ku ma kakini, Me̩ ñʼabu aluka otubeli-me̩ wane̩ ef uko̩lo̩-me̩ ku me̩ che o̩jo̩ du le̩ n."
EXO,5,20,Taku ma de kpai Mose̩s kpai Aro̩n ku ma dago anede ma abu ku ma kwʼugbo Fero dufu;
EXO,5,21,"oñ ma ka ñwu ma kakini, Jihofa ki go me̩, kʼi fʼajo̩-wa ka, todabu ku me̩ je̩ ñw ekpo kʼa kpo ki mud e̩wñ ki alu eju Fero kpai amadu-wñ, me̩ la dʼo̩kwo̩chageli nyʼuma o̩wo̩ ku ma kpa wa."
EXO,5,22,"Taku Mose̩s mudabi tʼugbo Jihofa, oñ i kakini, Aiya, Ondu! E̩wñ chi kʼe̩ che amone̩-i e̩bie̩ne̩? E̩wñ chi kʼe̩ kpe̩ mi wa-i?"
EXO,5,23,"Todu akwe̩gba kʼu lewa ako̩la ñwu Fero ef odu-we̩, i te̩tache amone̩-i e̩bie̩ne̩, e̩ la gba amone̩-we̩ re n."
EXO,6,1,"Taku Jihofa ka ñwu Mose̩s kakini, Ifai tak uwe̩ ali e̩wñ kʼu nache Fero; todu i anʼo̩wo̩ ukpahiu tʼuma no̩, ochochi, i la anʼo̩wo̩ ukpahiu ane ma kwo bʼane̩-wñ te̩."
EXO,6,2,"Oñ O̩jo̩ ka ñwu Mose̩s kakini, Omi che Jihofa."
EXO,6,3,"Omi kwotejugede ñw Ebraham kpai Aise̩k kpai Jeko̩b, kʼu chʼO̩jo̩ Odobao̩gagu; i muda chʼe-odu-mi Jihofa, u je̩ ñwu ma ma ka kʼomi de̩ n."
EXO,6,4,"U laño̩ fʼalo-mi kpe̩ kpai ama, todu kʼu dʼane̩ Kenan ñwu ma, owñ chʼane̩ ugbo ku ma ge̩ne̩ efu-wñ ale le̩."
EXO,6,5,"U laño̩ gbo̩ ifi amo̩ma Israe̩l, e-kʼabo Ijipti gwo̩nyu ma jʼef adu le̩, oñ ibe-mi kado alo-mi kʼu kpe̩ le̩."
EXO,6,6,"Todule̩ e̩ naka ñw amo̩ma Israe̩l kakini, Omi Jihofa de̩, nako me̩ kwef uko̩lo̩ adu e-abo Ijipti, oñ nagba me̩ kwef uko̩lo̩ adu-ma eche, nanʼo̩wo̩ ki nadala te̩ kpai udu elile ebu ñwu ma gba me̩ tane̩."
EXO,6,7,"Tak u nako me̩ chʼabo-mi, oñ omi achʼO̩jo̩-me̩; taku ame̩ ama ka kʼomi che Jihofa, O̩jo̩-me̩, kʼi ko me̩ kwʼef uko̩lo̩ adu e-abo Ijipti eche le̩."
EXO,6,8,Omi ñʼako me̩ wa oj ane̩ e-kʼomi dʼo̩wo̩-mi nyate̩ ago̩ ñw Ebraham kpai Aise̩k kpai Jeko̩b ka kʼu nadu ñwu ma; nadʼu ñwu me̩ ku me̩ ne̩. Omi Jihofa de̩.
EXO,6,9,"Taku Mose̩s ko̩la abe̩le̩ ñw amo̩ma Israe̩l; ma muda nyi Mose̩s eti n, noji ubie̩do̩, kpai uko̩lo̩ adu ki bie̩ne̩ ñwu ma le̩."
EXO,6,10,"Taku Jihofa ka ñwu Mose̩s kakini,"
EXO,6,11,"Nyʼejefu, kʼe̩ ka ñwu Fero, onu Ijipti, kʼi tʼamo̩ma Israe̩l no̩ ku ma kwo bʼane̩-wñ te̩."
EXO,6,12,"Taku Mose̩s ka o̩gba Jihofa o̩mo̩, kakini, Go, amo̩ma Israe̩l la netirʼumi n; ab u nale ki Fero anetirʼumi? Omi, kʼuko̩la ma ya alu-mi n-i?"
EXO,6,13,"Jihofa muda ko̩la ñwu Mose̩s kpai Aro̩n, oñ i ñwañwu ma alu ku ma aka ñw amo̩ma Israe̩l kpai alu ku ma aka ñwu Fero, onu Ijipti, ku ma kʼamo̩ma Israe̩l kwo bʼane̩ Ijipti te̩."
EXO,6,14,Abo kuma dʼoji dufu unyi unyi amata-ma jo̩-i: amo̩ma e̩ne̩ke̩le̩ Rube̩n kʼi chʼo̩mo̩gba Israe̩l che: Hano̩k kpai Palu kpai He̩zro̩n kpai Karmi; abo-i chʼabo akwo̩ra unyi akwo̩ra unyi Rube̩n.
EXO,6,15,Amo̩ma Simeo̩n e̩ne̩ke̩le̩ la che: Jemue̩l kpai Jamin kpai Ohad kpai Jachin kpai Zohar kpai Sho̩l kʼi che o̩ma kʼonobule̩ Kenan bi ñw u; abo-i chʼabo akwo̩ra unyi akwo̩ra unyi Simeo̩n.
EXO,6,16,"Odu odu amo̩ma e̩ne̩ke̩le̩ Lifai o̩gba o̩gba-ma jo̩-i: Ge̩rsho̩n kpai Kohat kpai Me̩rari, o̩do̩ udeju Lifai la chʼo̩gbo̩ me̩fa nyoke me̩gwebie."
EXO,6,17,"Amo̩ma Ge̩rsho̩n e̩ne̩ke̩le̩ che: Libni kpai Shimeai, akwo̩ra unyi akwo̩ra unyi-ma."
EXO,6,18,"Amo̩ma Kohat e̩ne̩ke̩le̩ che: Amram kpai Izhar kpai He̩bro̩n kpai Uzie̩l, o̩do̩ udeju Kohat la chʼo̩gbo̩ me̩fa nyoke me̩gwe̩ta."
EXO,6,19,Amo̩ma Me̩rari e̩ne̩ke̩le̩ che: Mali kpai Mushi. Abo-i chʼakwo̩ra unyi akwo̩ra unyi abo Lifai o̩gba o̩gba-ma.
EXO,6,20,"Amram la ne̩ Jo̩kebe̩d, o̩maye ata-wñ, chʼo̩ya, owñ le̩ fʼAro̩n kpai Mose̩s bi ñw u; o̩do̩ udeju Amram la chʼo̩gbo̩ me̩fa nyoke me̩gwebie."
EXO,6,21,Amo̩ma Izhar e̩ne̩ke̩le̩ che: Ko̩ra kpai Nefe̩g kpai Zikri.
EXO,6,22,Amo̩ma Uzie̩l e̩ne̩ke̩le̩ che: Mishae̩l kpai E̩lzafan kpai Sitri.
EXO,6,23,"Tak Aro̩n ne̩ E̩lisheba, o̩ma Aminadab o̩maye Nasho̩n, chʼo̩ya; i la fu Nedab kpai Abaihiu kpai E̩leaza kpai Itamar bi ñw u."
EXO,6,24,Amo̩ma Ko̩ra e̩ne̩ke̩le̩ che: Asir kpai E̩lkana kpai Abiasaf; abo-i chʼabo akwo̩ra unyi akwo̩ra unyi abo Ko̩ra.
EXO,6,25,"Oñ E̩leaza, o̩ma Aro̩n, ne̩ o̩ma Putie̩l oka chʼo̩ya; i la fu Finehas bi ñw u. Abo ku ma dʼoji dufu ef amata abo Lifai, akwo̩ra unyi akwo̩ra unyi-ma de̩."
EXO,6,26,"Abo-i che Aro̩n kpai Mose̩s e-ku Jihofa ka ñwu ma kakini, Me̩ ko amo̩ma Israe̩l kwo oj ane̩ Ijipti dufu wa, udala udala-ma."
EXO,6,27,"Ama chʼabo ku ma ko̩la ñwu Fero onu Ijipti, ku ma ko amo̩ma Israe̩l kwʼoj ane̩ Ijipti dufu wa, Mose̩s le̩ kpai Aro̩n le̩ de̩."
EXO,6,28,"Oñ o̩jo̩ ku Jihofa ko̩la ñwu Mose̩s ane̩ Ijipti,"
EXO,6,29,"Jihofa ka ñwu Mose̩s kakini, Omi Jihofa de̩; o̩la du kʼu naka ñw e̩-i, e̩ naka ñwu Fero, onu Ijipti."
EXO,6,30,"Mose̩s muda ka o̩gba Jihofa kakini, Go, kʼo̩la ma ya alu-mi n-i, ab u na le ku Fero anyʼumi eti ge̩?"
EXO,7,1,"Taku Jihofa ka ñwu Mose̩s kakini, Go, omi dʼuwe̩ che dab O̩jo̩ ñwu Fero; Aro̩n, o̩maye-we̩ la ache akache̩-we̩."
EXO,7,2,"O̩la du kʼu nañwa ñw e̩, uwe̩ ki ka; oñ Aro̩n o̩maye-we̩ aka ñwu Fero kʼi tʼamo̩ma Israe̩l no̩ ku ma kwobʼoj ane̩-wñ te̩."
EXO,7,3,"Omi muda ache e̩do̩ Fero ki gbiti, oñ nache kʼujiwe-mi kpai e̩wñ uno̩-mi ki wewe nyo̩gba oj ane̩ Ijipti."
EXO,7,4,"Fero muda anyʼuwe̩ eti n; tak u nadʼo̩wo̩-mi no ane̩ Ijipti, kʼu ko abudala udala-mi, owñ chʼamone̩-mi amo̩ma Israe̩l-i, kwʼoj ane̩ Ijipti lugbo udu lile kʼu nabu ñwu ma."
EXO,7,5,"Tak abo Ijipti ama ka kʼomi Jihofa de̩, e̩gba kʼu fʼo̩wo̩-mi nadala nʼIjipti, kʼu nako amo̩ma Israe̩l kwʼefu-ma dufu."
EXO,7,6,Taku Mose̩s kpai Aro̩n fʼabe̩le̩ che; ma che alu ku Jihofa ñwa ñwu ma.
EXO,7,7,"O̩do̩ Mose̩s la chʼo̩gbo̩ me̩le̩, oñ o̩do̩ Aro̩n chʼo̩gbo̩ me̩le̩ nyoke me̩ta e̩gba ku ma ko̩la ñwu Fero le̩."
EXO,7,8,"Taku Jihofa ka ñwu Mose̩s kpai Aro̩n kakini,"
EXO,7,9,"E̩gba ku Fero aka ñwu me̩ kakini, Chʼuno̩-me̩ʼka kʼu go, e̩gbale̩ uwe̩ aka ñw Aro̩n kakini, Mʼo̩kpa-we̩ du ro̩ tane̩ o̩gba Fero, kʼi mud ejo."
EXO,7,10,"Taku Mose̩s kpai Aro̩n nyʼugbo Fero, oñ ma che alu ku Jihofa ñwa ñwu ma le̩. Aro̩n la mʼo̩kpa-wñ du ro̩tane̩ o̩gba Fero kpai o̩gba abuko̩lo̩-wñ, oñ i mud ejo."
EXO,7,11,"Taku Fero fʼamanibe kpai amachobochi do̩ wa; oñ ama, amachifamu Ijipti le̩, ño̩ ne̩ e̩wñ ifamu-ma chʼabe̩le̩ ge̩."
EXO,7,12,"Todu e̩ne̩ne̩ne̩ne̩-ma mʼo̩kpa-wñ du ro̩ tane̩, oñ i mud ejo. O̩kpa Aro̩n muda mʼo̩kpa-ma ko mi."
EXO,7,13,"Oñ e̩do̩ Fero ño̩ gbiti kpo̩, i ko̩ enetirʼuma; alu ki Jihofa ka le̩."
EXO,7,14,"Taku Jihofa ka ñwu Mose̩s kakini, E̩do̩ Fero chʼokuta, i ko̩ etʼamone̩-i no̩."
EXO,7,15,"E̩ nyʼugbo Fero odudu, go, i adufu nyʼaji; tak uwe̩ ki dago eti o̩ba ohimini anede owñ, kʼe̩ la dʼo̩kpa kʼi rida ejo le̩ nʼo̩wo̩."
EXO,7,16,"Tak uwe̩ ki ka ñw u kakini, Jihofa, O̩jo̩ amaHibru, kpe̩ mi wʼugbo we̩-i, kakini, Tʼamone̩-mi no̩ ku ma re̩ mi aje̩tachi; e̩ go, uwe̩ la nyeti ta n."
EXO,7,17,"Abu ku Jihofa aka de̩, kakini, Ef e-i oñ uwe̩ ama ka kʼomi Jihofa de̩: go, nadʼo̩kpa ki dʼo̩wo̩-mi-i gwo omi Naye̩l-i, oñ i arida e̩bie̩,"
EXO,7,18,"tak e̩ja ki jʼefu Naye̩l-i aku, omi Naye̩l-i la alu, oñ omi Naye̩l-i achʼabo Ijipti ihie̩ne̩ eñmo̩."
EXO,7,19,"Taku Jihofa ka ñwu Mose̩s kakini, E̩ ka ñw Aro̩n kakini, E̩ mʼo̩kpa-we̩ du kʼe̩ fʼo̩wo̩ nadala nʼeju omi Ijipti, noji ohimini ohimini-ma, noji aji aji-ma kpai noji oduda oduda omi-ma kpai noji ugbo du kʼomi-ma agbagu, kʼi mud e̩bie̩; abe̩le̩ e̩bie̩ ado̩mo̩ ugbo du ane̩ Ijipti, tʼef e̩wñ eku oli tʼe-okuta."
EXO,7,20,"Taku Mose̩s kpai Aro̩n che alu ku Jihofa ñwa ñwu ma le̩; i la mʼo̩kpa le̩ du nyate̩, oñ i mʼu du gwo omi Naye̩l eju Fero kpai eju abuko̩lo̩-wñ du, tak omi Naye̩l le̩ du mud e̩bie̩."
EXO,7,21,"E̩ja ki la jʼefu Naye̩l leku, taku Naye̩l le̩ kwolu, oñ abo Ijipti ma ño̩ neke ñmo̩ omi Naye̩l le̩ ge̩ n; e̩bie̩ la dʼugbo du oj ane̩ Ijipti."
EXO,7,22,"Tak amachifamu Ijipti ño̩ fʼe̩wñ ifamu-ma che abe̩le̩ ge̩; oñ e̩do̩ Fero ño̩ gbiti waa, i la ko̩ enyʼuma eti; alu ki Jihofa ka le̩."
EXO,7,23,"Taku Fero murida le tef unyi-wñ, tʼabe̩le̩, tʼabe̩le̩, i dʼe̩do̩ tʼo̩ n."
EXO,7,24,"Tak abo Ijipti chaka fʼura gwa o̩la Naye̩l ku ma kpa ñmo̩, todu ma neke ñmo̩ omi Naye̩l le̩ n."
EXO,7,25,"Tak abu ku Jihofa fu Naye̩l gwo le̩, i ño̩ jʼo̩jo̩ mebie."
EXO,8,1,"Taku Jihofa ka ñwu Mose̩s kakini, Nyʼugbo Fero kʼe̩ ka ñw u kakini, Abu Jihofa aka de̩, kakini, Tʼamone̩-mi no̩ ku ma re̩ mi."
EXO,8,2,"E̩ muda ko̩ eje̩ ñwu ma lo, go, nanʼo̩bana kpʼane̩-we̩ bie̩ gbogbo kad alo̩me̩-wñ du;"
EXO,8,3,"Naye̩l-i ako̩ ñw amo̩bana, ama ate̩gu nyʼef unyi-we̩ kpai ef unyi olu-we̩ kpai oj ate̩-we̩ kpai ef unyi abuko̩lo̩-we̩ kpai abʼamone̩-we̩ o̩la ma, kpai ef igbeli-we̩ kpai ef agu-we̩;"
EXO,8,4,amo̩bana le̩ la awa bʼuwe̩ kpai amone̩-we̩ kpai abuko̩lo̩-we̩ ma chaka.
EXO,8,5,"Taku Jihofa ka ñwu Mose̩s kakini, E̩ ka ñw Aro̩n kakini, Nʼo̩wo̩-we̩ kʼo̩kpa-we̩ dʼo̩ le̩ dala nʼohimini ohimini kpai nʼaji aji kpai noji oduda oduda omi, kʼe̩ la je̩ ñw amo̩bana lewa abʼane̩ Ijipti ma!"
EXO,8,6,Abe̩le̩ Aro̩n fʼo̩wo̩-wñ nadala nʼomi omi Ijipti; tak amo̩bana lewa bʼane̩ Ijipti ma.
EXO,8,7,"Tak amachifamu lewa nʼe̩wñ ifamu e-ma che abe̩le̩ ge̩, oñ ma mʼamo̩bana ko wa abʼane̩ Ijipti ma."
EXO,8,8,"Taku Fero fu Mose̩s kpai Aro̩n do̩ wa, oñ i kakini, Me̩ gbo̩ko̩bo̩ Jihofa, kʼi mʼamo̩bana ko bʼo̩la-mi kpai amone̩-mi te̩; tak u naje̩ ñw amone̩ le̩ lo ku ma che iche̩bo̩ ñwu Jihofa."
EXO,8,9,"Taku Mose̩s ka ñwu Fero kakini. Mʼe le̩ bu mo̩ ñwu mi ta, kʼe̩ dʼiko-wñ ñwu mi kʼu nagbo̩ko̩bʼo̩ todu uwe̩ kpai abuko̩lo̩-we̩ kpai amone̩-we̩, ku ma fʼamo̩bana kpa bʼuwe̩ kpai unyi unyi-we̩ te̩, ku ma bo̩ efu Naye̩l kate."
EXO,8,10,"Tak i kakini, O̩na. Taku Mose̩s kakini, I ki de̩ alu kʼe̩ ka, todu kʼuwe̩ ki ma ka kʼe̩ne̩ du kʼi dabu Jihofa, O̩jo̩-wa, do̩mo̩ n."
EXO,8,11,Amo̩bana le̩ akwo bʼuwe̩ kpai unyi unyi-we̩ kpai abuko̩lo̩-we̩ kpai amone̩-we̩ te̩; ma la abo̩ efu Naye̩l kate.
EXO,8,12,Taku Mose̩s kpai Aro̩n kwʼugbo Fero dufu; oñ Mose̩s kwado̩ Jihofa todu amo̩bana kʼi wa abu Fero ma le̩.
EXO,8,13,Jihofa la che teju o̩la Mose̩s; oñ amo̩bana leku bʼef unyi unyi te̩ kpai ologbo ologbo kpai oko oko te̩.
EXO,8,14,"Taku ma fʼuma yajo̩ aido aido, oñ ane̩ le̩ alu."
EXO,8,15,"Ama e̩gba ku Fero li ka kʼi bulo̩, i fʼe̩do̩-wñ no̩, oñ i ko̩ enyʼuma eti; alu ku Jihofa ka le̩."
EXO,8,16,"Taku Jihofa ka ñwu Mose̩s, kakini, E̩ ka ñw Aro̩n kakini, Fʼo̩kpa-we̩ nadala kʼe̩ du gwo ebutu ane̩ ile̩-i, kʼi mud amahiama ugbo du ane̩ Ijipti."
EXO,8,17,"Taku ma f abe̩le̩ che; Aro̩n fʼo̩wo̩-wñ nadala oñ i dʼo̩kpa-wñ gwo ebutu ane̩-ile̩, tak amahiama wa jʼo̩la one̩ kpai e̩la abe̩re̩me̩le̩; ebutu ane̩ ile̩ chaka mud amahiama ugbo du ane̩ Ijipti."
EXO,8,18,"Amachifamu ño̩ ne̩ e̩wñ ifamu e-ma che ku ma ko amahiama dufu wa, ma muda neke che n. Abe̩le̩ amahiama jʼo̩la one̩ kpai e̩la abe̩re̩me̩le̩."
EXO,8,19,"Tak amachifamu ka ñwu Fero kakini, O̩mo̩wo̩ e-O̩jo̩ de̩. E̩do̩ Fero muda gbiti, oñ i ko̩ enyʼuma eti; alu ku Jihofa ka le̩."
EXO,8,20,"Taku Jihofa ka ñwu Mose̩s kakini, E̩ takpa kwane̩ odudu, kʼe̩ dago anede Fero, go, i adufu nyʼaji le̩, kʼe̩ la ka ñw u kakini, Abu ku Jihofa aka de̩ kakini, Tʼamone̩-mi no ku ma re̩ mi."
EXO,8,21,"Cho̩kpo̩ni, iche̩wñ kʼuwe̩ ma je̩ tʼamone̩-mi no̩ ku ma lo n, go, nakpe̩ amachichi ku ma dutu wa abʼuwe̩ kpai abuko̩lo̩-we̩ kpai amone̩-we̩ ma, ma la atʼef unyi unyi-we̩, unyi unyi abo Ijipti du la ako̩ ñw amachichi ku ma dutu wa kpai ane̩pe̩te̩ ugbo ku ma dago ge̩."
EXO,8,22,"O̩jo̩ le̩ omi la afʼane̩ Goshe̩n, ugbo kʼamone̩-mi jo̩ le̩, date̩ ojoji, todu kʼamachichi du kʼi we ejʼo̩mo̩; todu kʼuwe̩ ki ma ka kʼomi che Jihofa o̩ge̩ge̩de̩ ane̩-ile̩-i."
EXO,8,23,Abe̩le̩ u la afʼo̩me̩ hi tʼagbagba amone̩-mi kpai amone̩-we̩. Gbogbo nyʼo̩na oñ ujiwe-i ade̩.
EXO,8,24,"Oñ Jihofa fʼabe̩le̩ che; amachichi mudutu wʼef unyi Fero kpai ef unyi unyi abuko̩lo̩-wñ e̩kute̩, ugbo du oj ane̩ Ijipti le̩ mukpabie̩ te̩ noji amachichi le̩."
EXO,8,25,"Taku Fero fu Mose̩s kpai Aro̩n do̩ wa, oñ i kakini, Me̩ lo ku me̩ fʼe̩wñ e̩bie̩ kpa ñw O̩jo̩-me̩ oj ane̩-i."
EXO,8,26,"Mose̩s muda kakini, I chʼeju-wñ kʼa che abe̩le̩ n; todu e̩wñ kʼabo Ijipti la ahihie̩ne̩-wñ le̩ oñ a akpa ñwu Jihofa, O̩jo̩-wa. Iche̩wñ kʼa kʼe̩wñ ihie̩ne̩ Ijipti chʼiche̩bo̩ eju-ma, ma arʼokuta ñw an?"
EXO,8,27,"Awa anyʼef aje̩tachi ule̩ o̩jo̩ me̩ta chuu, kʼa kpa e̩wñ e̩bie̩ ñwu Jihofa, O̩jo̩-wa, alu kʼi añwa ñw a."
EXO,8,28,"Taku Fero kakini, Naje̩ ñwu me̩ lo ku me̩ kpʼe̩wñ e̩bie̩ ñwu Jihofa, O̩jo̩-me̩, ef aje̩tachi; me̩ ki muda le jiji n. Me̩ ki gbo̩ko̩bʼo̩ ñwu mi."
EXO,8,29,"Taku Mose̩s kakini, Go, nakwʼugbo we̩ dufu-i oñ nagbo̩ko̩bo̩ Jihofa kʼamachichi-i ki kwo bi Fero kpai abuko̩lo̩-wñ kpai amone̩-wñ te̩ o̩na; Fero ki muda ño̩ dabi che wa ayechi kʼi we etʼamone̩ no̩ ku ma nyʼakpa e̩wñ ñwu Jihofa ge̩ no."
EXO,8,30,"Abe̩le̩ Mose̩s kwʼugbo Fero dufu, oñ i gbo̩ko̩bo̩ Jihofa."
EXO,8,31,"Taku Jihofa che alu ku Mose̩s bi le̩, i la mʼamachichi ko kwo bi Fero kpai abuko̩lo̩-wñ kpai abo-wñ o̩la te̩; okate-ma bo̩ n."
EXO,8,32,Fero muda ño̩ fʼe̩do̩-wñ no̩ e̩ne̩de̩-i ge̩. I la tʼamone̩ le̩ no̩ ku ma lo n.
EXO,9,1,"Taku Jihofa ka ñwu Mose̩s kakini, E̩ nyʼugbo Fero kʼe̩ ka ñw u kakini, Abu ku Jihofa, O̩jo̩ e-amaHibru, ka de̩ kakini, E̩ ki tʼamone̩-mi no̩ ku ma re̩ mi."
EXO,9,2,"Todu iche̩wñ kʼe̩ ko̩ eje̩ ñwu ma lo kʼe̩ la gwo̩nyu ma waa,"
EXO,9,3,"go, o̩wo̩ Jihofa anʼe̩wñ ibi wa gulo̩ bʼame̩-wñ ukpa-we̩ ku ma jʼoko ma, tʼamanya, tʼamo̩ke̩ke̩te̩, tʼaminyakulumi, tʼamokuno̩, tʼame̩wño̩re̩ egini."
EXO,9,4,"Jihofa muda afʼame̩wñ ukpa abo Israe̩l kpai ame̩wñ ukpa Ijipti kpe̩ru ojoji, ef e̩wñ du kʼamo̩ma Israe̩l ne̩ e-du aku n."
EXO,9,5,"Taku Jihofa fʼiko-wñ date̩, i kakini, O̩na, Jihofa ache e̩wñ-i ane̩-i."
EXO,9,6,"Taku Jihofa fʼe̩wñ-i che o̩jo̩ñwa-wñ; ame̩wñ ukpa Ijipti chaka leku, i muda chʼe-ame̩wñ ukpa amo̩ma Israe̩l, okate-wñ ku n."
EXO,9,7,"Taku Fero fʼonuche̩ kpe̩ nyʼo̩mo̩, me̩ la go, ame̩wñ ukpa abo Israe̩l okate ku n. E̩do̩ Fero muda no̩, i la tʼamone̩ le̩ no̩ n."
EXO,9,8,"Taku Jihofa ka ñwu Mose̩s kpai Aro̩n kakini, Me̩ bʼelulu adido nyʼo̩wo̩-me̩, ku Mose̩s ki nakwʼu rʼojale eju Fero."
EXO,9,9,"Tak e-le̩ amud ebutu ki akwu bʼane̩ Ijipti du ma, oñ i amud iketo̩ko̩ ki amʼone̩ kʼi ate̩ño̩ jʼaño̩la one̩ kpai e̩la abe̩re̩me̩le̩ ugbo du oj ane̩ Ijipti."
EXO,9,10,"Abe̩le̩ ma mʼelulu adido ko, oñ ma kwodago o̩gba Fero, taku Mose̩s fʼu kwu rʼojale, oñ i mud iketo̩ko̩ ki ate̩ño̩ jʼaño̩la one̩ kpai e̩la abe̩re̩me̩le̩."
EXO,9,11,"Amachifamu le̩ la neke dago o̩gba Mose̩s in, todu iketo̩ko̩ le̩, todu iketo̩ko̩ le̩ jʼo̩la amachifamu kpai abo Ijipti du."
EXO,9,12,"Jihofa muda ño̩ che e̩do̩ Fero ki gbiti, i la netirʼuma n; alu ku Jihofa ka ñwu Mose̩s le̩."
EXO,9,13,"Taku Jihofa ka ñwu Mose̩s kakini, E̩ takpa kwane̩ odudu kʼe̩ dago o̩gba Fero, kʼe̩ ka ñw u kakini, Abu ki Jihofa, O̩jo̩ e-amaHibru, ka de̩ kakini, Tʼamone̩-mi no̩ ku ma re̩ mi."
EXO,9,14,"E̩ne̩de̩-i nakpe̩ atulubo̩-mi chaka wa bʼe̩ e̩do̩ ma, kpai abʼabuko̩lo̩-we̩ ma, kpai abʼamone̩-we̩ ma, todu kʼuwe̩ ki ma ka ki nʼe̩ne̩ kʼi dab omi ugbo du ane̩-ile̩-i n."
EXO,9,15,"Todu i ma nʼugbo kʼomi ma dʼo̩wo̩-mi dufu anʼe̩wñ ibi gwo abo-we̩ da e̩gba-i me̩, taku ma ma fʼuwe̩ ko̩da rinyo̩ bʼane̩-ile̩-i te̩;"
EXO,9,16,"i muda chʼutodu e̩wñ-i gbage̩de̩ oñ omi dʼuwe̩ kwane̩, todu kʼu dʼukpahiu-mi ñʼuwe̩, todu ku ma ki dʼodu-mi kpogo ugbo du ane̩-ile̩-i."
EXO,9,17,"Uwe̩ te̩tahi o̩la-we̩ ne ugbo amone̩-mi ta, e̩ la aje̩ ñwu ma lo n."
EXO,9,18,"Go, dab iko-i o̩na, naje̩ ñw okuta o̩mo̩jo̩cha ki wane̩ akiliwo, e-kʼe̩go̩-wñ ma dʼane̩ Ijipti akwe̩gba ku ma chʼunyane̩-wñ gbogbo wʼifai n."
EXO,9,19,"Todule̩, e̩ fʼuche̩ kpe̩ fai, ku ma kʼame̩wñ ukpa-we̩ kpai e̩wñ du kʼe̩ ne̩ oko maja nyo̩nyo̩; todu okuta o̩mo̩jo̩cha le̩ awane̩ bʼone̩ kpai e̩la abe̩re̩me̩le̩ du ku ma li oko ku ma ma ko wa unyi n ma, ma la aku."
EXO,9,20,"Tak e̩ne̩ kʼi dʼefu abuko̩lo̩ Fero ki railo o̩la Jihofa, je̩ ñw amadu-wñ kpai ame̩wñ ukpa-wñ ra jʼef unyi unyi;"
EXO,9,21,e̩ne̩ kʼo̩la Jiliofa ma wʼeju n tʼamadu-wñ kpai ame̩wñ ukpa-wñ no̩ jʼoko.
EXO,9,22,"Taku Jihofa ka ñwu Mose̩s kakini, Fʼo̩wo̩-we̩ nadala rʼojale, kʼokuta o̩mo̩jo̩cha ki wane̩ bʼane̩ Ijipti chaka ma, abʼoji one̩ kpai e̩la abe̩re̩me̩le̩ kpai e̩wñ oko kwe̩ kwe̩ kwe̩ du ma, ugbo du oj ane̩ Ijipti."
EXO,9,23,"Taku Mose̩s fʼo̩kpa-wñ nadala rʼojale; oñ Jihofa fʼakpabana kpai okuta o̩mo̩jo̩cha kpuche̩ wa, una lewa gbʼane̩ nyʼo̩wo̩ tʼemi tʼemi. Jihofa la je̩ ñw okuta o̩mo̩jo̩cha lewa bʼane̩ Ijipti ma."
EXO,9,24,"Abe̩le̩ okuta o̩mo̩jo̩cha do̩mo̩ manyʼuna ki adʼo̩go̩ tʼemi tʼemi ef okuta o̩mo̩jo̩cha le̩, akiliwo-wñ tabale, e̩go̩-wñ de̩ ane̩ Ijipti akwʼe̩gba ki mud uche̩ichi amone̩ mama ta n."
EXO,9,25,"Okuta o̩mo̩jo̩cha le̩ fʼe̩wñ du ki jʼoko ugbo du oj ane̩ Ijipti gwo mʼane̩, tʼone̩, tʼe̩la abe̩re̩me̩le̩; okuta o̩mo̩jo̩cha le̩ laño̩ fu e̩wñ kwe̩ kwe̩ kwe̩ oko du gwo mʼane̩, i la fʼoli du kʼi jo̩ oko kpanya rinyo̩."
EXO,9,26,"Chai ane̩ Goshe̩n, ugbo kʼamo̩ma Israe̩l jo̩ le̩, o̩mo̩ kate oñ okuta o̩mo̩jo̩cha ma wa n."
EXO,9,27,"Taku Fero fʼonuche̩ kpe̩, oñ i fu Mose̩s kpai Aro̩n do̩ wa, i ka ñwu ma kakini, U dure iko-i me̩; Jihofa chʼe̩no̩kpakpa, omi kpai abo-mi la chʼame̩ne̩bibi."
EXO,9,28,"Gbo̩ko̩bo̩ Jihofa; todu omu O̩jo̩ kpai okuta o̩mo̩jo̩cha-i bʼuwa jo̩ me̩; natʼume̩ no̩, me̩ ñʼajo̩ emi ge̩ n."
EXO,9,29,"Taku Mose̩s ka ñw u kakini, Ababa kʼu kwʼef ewo-i dufu nanʼo̩wo̩-mi dala ñwu Jihofa; akpabana le̩ awe, okuta o̩mo̩jo̩cha awa ge̩ n, kʼuwe̩ ki ma ka kʼane̩-ile̩-i chʼe-Jihofa."
EXO,9,30,"I la chʼuwe̩ kpai abuko̩lo̩-we̩, u chema ka kʼame̩ arailo O̩jo̩ ta n."
EXO,9,31,"(Flaks kpai o̩ka barli mukpabie̩, todu o̩ka barli le̩ mutoji, flaks la adikoko."
EXO,9,32,"O̩ka wit kpai o̩ka spe̩lti muda kpabie̩ n, todu abo e-le̩ ache̩du etiga.)"
EXO,9,33,"Abe̩le̩ Mose̩s kwʼef ewo ugbo Fero dufu, oñ i fʼo̩wo̩-wñ nadala ñwu Jihofa; tak akpabana kpai okuta o̩mo̩jo̩cha le̩ we, omi ojale laño̩ lo̩ akiliwo bʼile̩ ma ge̩ n."
EXO,9,34,"Tak e̩gba ku Fero li ka kʼomi ojale kpai okuta omo̩jo̩cha kpai akpabana we, i nadure alo waa, i la fʼe̩do̩-wñ no̩, owñ kpai abuko̩lo̩-wñ."
EXO,9,35,"Abe̩le̩ e̩do̩ Fero gbiti, i la je̩ ñw amo̩ma Israe̩l ku ma lo n; alu ki Jihofa ka lugbo Mose̩s le̩."
EXO,10,1,"Taku Jihofa ka ñwu Mose̩s kakini, Nyʼejefu ugbo Fero todu omi fʼe̩do̩-wñ no̩ kpai e̩do̩ abuko̩lo̩-wñ, todu kʼu du ujiwe-mi-i ñʼe̩ña efu-ma,"
EXO,10,2,todu kʼuwe̩ ki kʼinabali alu kʼu che abo Ijipti kpai ujiwe kʼomi che efu-ma nyʼo̩ma-we̩ kpai aaju-we̩ e̩ti; todu kʼuwe̩ ama ka kʼomi Jihofa de̩.
EXO,10,3,"Taku Mose̩s kpai Aro̩n nyʼejefu ugbo Fero, oñ ma ka ñw u kakini, Abu ku Jihofa, O̩jo̩ amaHibru aka de̩ kakini, Gbogbo nyʼe̩gba uwe̩ ako̩ ehi o̩la-we̩ wane̩ o̩gba-mi kade taa? Tʼamone̩-mi no̩ ku ma re̩ mi."
EXO,10,4,"Cho̩kpo̩ni iche̩wñ kʼe̩ ko̩ eje̩ ñw abo-mi lo, go, nakʼamimiejo wa oj ane̩-we̩ o̩na,"
EXO,10,5,"ma la abʼeju ane̩ ma gbogbo tak one̩ ma ali ane̩pe̩te̩ ge̩ n; tak ama le̩ aje̩ abubo̩ e̩wñ ki bo̩ ñwu me̩ kʼokuta o̩mo̩jo̩cha ma kpa n, oli-me̩ du kʼi atiga oko ma la aje̩."
EXO,10,6,"Oñ ef unyi-we̩ ako̩ ñwu ma, kpai ef unyi abuko̩lo̩-we̩ chaka kpai ef unyi unyi abo Ijipti chaka du; alu kʼamata-we̩ kpai amokwo̩-we̩ ma li akwe̩gba ku ma wʼile̩ gbogbo tʼojolu eñini n. Tak i mubidagba, oñ i kwʼugbo Fero dufu."
EXO,10,7,"Tak abuko̩lo̩ Fero ka ñw u kakini, Gbogbo nyʼe̩gba oñ e̩ne̩-i achʼoku ñw a kade taa? Je̩ ñw aboke̩le̩ le̩ lo kʼama ki re̩ Jihofa, O̩jo̩-ma; uwe̩ ma ka kʼIjipti mud alache̩ te̩-i n?"
EXO,10,8,"Taku ma ño̩ mu Mose̩s kpai Aro̩n ko dabi wa ugbo Fero; oñ i ka ñwu ma kakini, Me̩ lo ku me̩ re̩ Jihofa, O̩jo̩-me̩; ama e̩ne̩ chʼabo ki alo?"
EXO,10,9,"Taku Mose̩s kakini, A alo, tʼimo̩to̩-wa, tʼogijo-wa; awa kpai amo̩ma-wa e̩ne̩ke̩le̩ kpai amo̩ma-wa onobule̩ kpai ame̩wño̩re̩-wa egini kpai amokuno̩-wa alo; todu awa ahi uje̩wñ uyo̩ ñwu Jihofa tila."
EXO,10,10,"Tak i ka ñwu ma kakini, Jihofa ki dʼugbo me̩! Omi kʼu je̩ ñwu me̩ lo kpai amo̩ma-me̩ egini? me̩ go, e̩bie̩ne̩ dʼo̩gba-me̩-i!"
EXO,10,11,"Gbe̩do̩! Ame̩ aboke̩le̩, me̩ lo ku me̩ re̩ Jihofa, todu e̩wñ ki dʼume̩ e̩do̩ le̩ de̩. Taku ma fu ma ne bʼeju Fero te̩."
EXO,10,12,"Taku Jihofa ka ñwu Mose̩s kakini, Fʼo̩wo̩ nadala nʼane̩ Ijipti tod amimiejo, kʼama ki lewa abʼane̩ Ijipti ma, ku ma je̩ e̩wñ eñmi kwe̩ kwe̩ kwe̩ du ki jʼane̩-i, e-du kʼokuta o̩mo̩jo̩cha le̩ to̩no̩."
EXO,10,13,"Abe̩le̩ Mose̩s fʼo̩kpa-wñ nadala nʼane̩ Ijipti, oñ Jihofa je̩ ñw afu ju kwʼo̩wo̩ olodudu wa bʼane̩ le̩ ma gbogbo dʼo̩jo̩, gbogbo ñw o̩jo̩; tak e̩gba kʼo̩jo̩ muñwa afu o̩wo̩ olodudu le̩ mʼamimiejo ko wa jʼo̩mo̩."
EXO,10,14,"Oñ amimiejo lewa bʼane̩ Ijipti du ma, ma la dade jo̩ ugbo du oj ane̩ Ijipti; ma tabale; amimiejo e̩go e-ma de̩ mama ta n, ma ñʼade̩ abe̩le̩ ate̩to̩gba ge̩ n."
EXO,10,15,"Todu ma mʼeju olu ane̩ le̩ du gba, todu abe̩le̩ ane̩ kwochubi, oñ ma mʼe̩wñ eñmi kwe̩ kwe̩ kwe̩ du ane̩ le̩ ko je̩, kpai e̩ro oli kʼokuta o̩mo̩jo̩cha to̩no̩ du; e̩wñ emimi du la bo̩ n, tʼoli, tʼe̩wñ eñmi kwe̩ kwe̩ kwe̩ ef uche̩, ugbo du oj ane̩ Ijipti."
EXO,10,16,"Taku Fero fu Mose̩s kpai Aro̩n do̩ wa unaju, unaju; oñ i kakini, Omi fu Jihofa, O̩jo̩-me̩, dure, kpai ame̩ ge̩."
EXO,10,17,"Todule̩, agba, e̩ ki dʼadure-mi tinyo̩ bʼumi o̩la te̩ onukate-i ta, kʼe̩ la gbo̩ko̩bo̩ Jihofa, O̩jo̩-me̩, kʼi mʼuku-i kate gba bʼumi oji te̩."
EXO,10,18,"Tak i kwʼugbo Fero dufu, oñ i gbo̩ko̩bo̩ Jihofa."
EXO,10,19,"Taku Jihofa mʼafu rida tʼolane̩ kʼi ju nana, oñ e-le̩ mʼamimiejo ko, i la fu ma ne rʼef Ohimini Ekpikpa; imiejo okate bo̩ ejefu alʼo̩me̩ Ijipti du n."
EXO,10,20,"Jihofa muda ño̩ che e̩do̩ Fero kʼi gbiti, i la tʼamo̩ma Israe̩l no̩ ku ma lo n."
EXO,10,21,"Taku Jihofa ka ñwu Mose̩s kakini, Fʼo̩wo̩-we̩ nadala rʼojale kʼe̩chubi ki bʼane̩ Ijipti ma, kʼi chʼe̩chubi kʼone̩ adʼo̩wo̩kado."
EXO,10,22,Taku Mose̩s fʼo̩wo̩-wñ nadala rʼojale; oñ e̩chubi ki jukpa dʼugbo du ane̩ Ijipti gbogbo o̩jo̩ me̩ta;
EXO,10,23,"ma li o̩la-ma n, e̩ne̩ du la kwane̩ kwʼe̩gu-wñ n gbogbo o̩jo̩ me̩ta; abo Israe̩l du muda nʼugane̩ ugbo ku ma gugu le̩."
EXO,10,24,"Taku Fero fu Mose̩s do̩ wa, i kakini, Me̩ lo ku me̩ re̩ Jihofa; amo̩ma-me̩ ki ño̩ lebʼume̩; chai ame̩wño̩re̩-me̩ egini kpai amokuno̩-me̩ ki bo̩ jʼane̩."
EXO,10,25,"Ama Mose̩s kakini, I dukpe̩ kʼe̩ ño̩ kʼe̩wñ iche̩bo̩ kpai e̩wñ iche̩bo̩ e̩gujo nyʼuwa o̩wo̩ tila, todu kʼawa ki ko che ñwu Jihofa O̩jo̩-wa."
EXO,10,26,Ame̩wñ ukpa-wa ñʼale bʼuwa tila; etikpaʼkate ama ubi n; todu ef e-le̩ oñ a chi kwo kʼa ko re̩ Jihofa O̩jo̩-wa tila; awa la ma e̩wñ kʼa ne̩ re̩ Jihofa abu kʼa ma nyʼo̩mo̩ ta ni n.
EXO,10,27,"Ama Jihofa ño̩ che kʼe̩do̩ Fero ki gbiti waa, oñ i ko̩ etʼuma no̩."
EXO,10,28,"Taku Fero ka ñw u kakini, Kwo bʼumi te̩; fʼo̩la-we̩ de; e̩ ki ño̩ go mi eju ogbegbele̩ ge̩ n; todu o̩jo̩ kʼe̩ fʼe u-mi li eku e̩ ku."
EXO,10,29,"Taku Mose̩s kakini, O̩me̩me̩le̩ e̩ ka le̩! u ñʼali eju-we̩ ge̩ n."
EXO,11,1,"Taku Jihofa ka ñwu Mose̩s kakini, I bo̩ atulubo̩ okate kʼu nadu wa abʼi Fero kpai Ijipti oji ma ta; ubi e-le̩ tak i aje̩ ñwu me̩ kwʼemi alo: e̩gba kʼi aje̩ ñwu me̩ lo le̩ ene i ane me̩ kwʼemi hioko."
EXO,11,2,"Ifai tak e̩ ko̩la ki tʼamone̩-i eti, ka kʼe̩ne̩ke̩le̩ du, kpai onobule̩ du, ki bi e̩wñ eku ajifa kpai e̩wñ eku o̩jamalia ugbo ekeji-wñ."
EXO,11,3,Oñ Jihofa je̩ ñw abo Ijipti li amone̩ le̩ eju. Anoji e-le̩ ge̩ Mose̩s chʼe̩ne̩ lile oj ane̩ Ijipti le̩ eju abuko̩lo̩ Fero kpai eju amone̩ oj ane̩ Ijipti.
EXO,11,4,"Taku Mose̩s kakini, Abu ku Jihofa aka de̩ kakini, Ame̩ru iñaliña odu nadufu tʼalumeji Ijipti;"
EXO,11,5,"tak amo̩mo̩gba du oj ane̩ Ijipti aku, akwʼo̩mo̩gba Fero kʼi gugu oj e̩de̩-wñ le̩ gbogbo wa o̩mo̩gba adu onobule̩ kʼi dʼo̩dokuta; kpai o̩mo̩gba ame̩la abe̩re̩me̩le̩ du."
EXO,11,6,"Tak o̩li lile achi ugbo du oj ane̩ Ijipti, e-kʼe̩go̩-wñ ma de̩ mama ta n, i ñʼade̩ ej o̩gba ge̩ n."
EXO,11,7,"I muda che e-abo Israe̩l du, tʼone̩, tʼe̩la abe̩re̩me̩le̩, abia du ako̩ ru ma n; todu kʼame̩ ki ma ka kʼabo Ijipti kpai abo Israe̩l chʼojoji eju Jihofa."
EXO,11,8,"Tak abo ku ma chʼamadu-we̩-i du agwo̩ru wʼugbo mi, ku ma dojikane̩ ñwu mi; ma akakini, E̩ kwʼemi alo, uwe̩ kpai amone̩ du ku ma tʼuwe̩ ubi. Ubi le̩ tak u nadufu alo. Tak i we̩do̩ kwʼo̩gba Fero dufu."
EXO,11,9,"Taku Jihofa ka ñwu Mose̩s kakini, Fero anyʼuwe̩ eti n; todu kʼe̩wñ uno̩-mi ki wewe nyo̩gba oj ane̩ Ijipti."
EXO,11,10,"Abe̩le̩ Mose̩s kpai Aro̩n fʼe̩wñ uno̩-i chaka che eju Fero; oñ Jihofa che e̩do̩ Fero ki gbiti, i la tʼabo Israe̩l no̩ ku ma kwo bʼane̩-wñ te̩ n."
EXO,12,1,"Taku Jihofa ka ñwu Mose̩s kpai Aro̩n ane̩ Ijipti o̩mo̩, kakini,"
EXO,12,2,"Ochu-i achʼagboji ochu du ñwu me̩; ochu ejodudu o̩do̩ du, i ache ñwu me̩."
EXO,12,3,"Me̩ ka ñw abo o̩gbadu Israe̩l chaka ka kʼo̩jo̩ e̩ke̩gwa ochu-i e̩ne̩ne̩ne̩ne̩ ki mʼe̩wño̩re̩ egini du alu kʼuwewe akwo̩ra unyi ata-wñ de̩, e̩wño̩re̩ eginiʼka todu akwo̩ra unyiʼka;"
EXO,12,4,"i la che̩wñ kʼakwo̩ra unyi le̩ nyaru e̩wño̩re̩ eginiʼka, e̩gbale̩ tak one̩ kpai ekeji-wñ kʼunyi-wñ ro̩ne amʼoka du alu kʼuwewe amone̩-ma de̩; alu kʼe̩ne̩ne̩ne̩ne̩ neke je̩ alu le̩ me̩ akaluka one̩-wñ todu e̩wño̩re̩ eginiʼka."
EXO,12,5,"E̩wño̩re̩-we̩ egini amufu, i achʼo̩ko̩ kʼi chʼo̩ma o̩do̩ʼka; ame̩ ki mʼu du kwef amala abe̩k o̩mewo;"
EXO,12,6,"tak ame̩ ade gbogbo wʼo̩jo̩ e̩ke̩gwe̩le̩ ochu-i, e̩gbale̩ ujeju o̩gbadu abo Israe̩l chaka akpa e̩gba ane̩."
EXO,12,7,"Taku ma adʼe̩bie̩-wñ kuru oli udago o̩wo̩ meji alugbo̩na kpai akofida-wñ ate̩, ef unyi ugbo ku ma aje̩ e̩la-wñ."
EXO,12,8,"Ma aje̩ e̩la-wñ odu o̩jo̩ le̩, ero̩ ma aro̩; ma aje̩ manyʼe̩wñ kʼo̩jo̩wu ma dʼefu-wñ n manyʼe̩wñ ki alukoko."
EXO,12,9,"Me̩ ki je̩ emimi-wñ n kpai e̩hi-wñ n, chai e-ku ma ro̩; tʼoji-wñ, tʼe̩re̩-wñ, tʼifi-wñ."
EXO,12,10,"Me̩ ki je̩ ñw e-du bo̩bo̩ nyʼodudu n, e-du kʼi la bo̩ nyʼodudu me̩ fʼu gujo."
EXO,12,11,"Abu ku me̩ aje̩ de̩: iñmi-me̩ ki chʼe̩ji, e̩da-me̩ ki dʼe̩re̩-me̩, o̩kpa-me̩ ki la dʼef o̩wo̩-me̩; me̩ hika je̩ unaju unaju: Elaloji e-Jihofa de̩."
EXO,12,12,"Todu omi alale gu ef ane̩ Ijipti du odu o̩jo̩ le̩, oñ nagwʼamo̩mo̩gba du oj ane̩ Ijipti dajane̩, tʼone̩, tʼe̩la abe̩re̩me̩le̩; u la abʼudu ñw amo̩jo̩ Ijipti-i chaka; omi Jihofa de̩."
EXO,12,13,E̩bie̩ le̩ la achʼujiwe ñwu me̩ o̩la unyi unyi ugbo ku me̩ jo̩ le̩; oñ e̩gba kʼu fʼe̩bie̩ le̩ li nalʼume̩ oji lale tak e̩wñ e̩bie̩ne̩ du abʼume̩ ma kʼi kpa me̩ bie̩ e̩gba kʼu fʼabo oj ane̩ Ijipti-i gwoda n.
EXO,12,14,"Eñini-i ache o̩jo̩ urewa ñwu me̩, me̩ la ade kʼi che̩ o̩jo̩ uje̩wñ uyo̩ ñwu Jihofa; me̩ ki dʼuko̩-wñ te̩ ki che e̩wñ o̩hio̩gu-me̩ ogbegbele̩."
EXO,12,15,"O̩jo̩ mebie me̩ aje̩ e̩wñ ki ma nʼo̩jo̩wu efu-wñ n; o̩jo̩ ejodudu-wñ me̩ akʼo̩jo̩wu kwef unyi-me̩ dufu, todu e̩ne̩ du kʼi fʼe̩wñ kʼo̩jo̩wu bie̩ nyʼu je̩ akwo o̩jo̩ ejodudu gbogbo wa o̩jo̩ e̩kebie-wñ, ma akʼonugo e̩ne̩ le̩ da bʼIsrae̩l te̩."
EXO,12,16,"O̩jo̩ ejodudu-wñ me̩ achʼujeju kiafo̩, o̩jo̩ e̩kebie laño̩ chʼujeju kiafo̩ ge̩; me̩ achʼuko̩lo̩ du o̩jo̩ meji kʼa ka le̩ n, chai e̩wñ kʼe̩ne̩ne̩ne̩ne̩ aje̩, e-le̩ kate me̩ ache."
EXO,12,17,"Me̩ ki fejutʼe̩wñ kʼo̩jo̩wu ma dʼo̩ n-i; todu o̩jo̩ kide̩ gbage̩de̩ oñ omi ko me̩ kwʼoj ane̩ Ijipti dufu, udala udala: todule̩ me̩ afejutʼo̩jo̩-i gbogbo nyʼo̩hio̩gu-me̩ kʼi chʼuko̩ ogbegbele̩ kʼu te̩ ñwu me̩."
EXO,12,18,"E̩gba ane̩, o̩jo̩ e̩ke̩gwe̩le̩ ochu ejodudu le̩, me̩ aje̩ e̩wñ kʼo̩jo̩wu ma dʼo̩ n, abe̩le̩ me̩ aje̩ gbogbo wa ane̩ o̩jo̩ ogu nyokeʼka ochu le̩."
EXO,12,19,"Ma ki li o̩jo̩wu du ef unyi-me̩ gbogbo o̩jo̩ mebie le̩ n; todu e̩ne̩ du kʼi aje̩ e̩wñ kʼo̩jo̩wu dʼo̩, ma akʼonugo e̩ne̩ le̩ da bʼabo o̩gbadu Israe̩l te̩, dagba i chʼilowa dagba i chʼo̩mane̩."
EXO,12,20,"Me̩ ki je̩ e̩wñ du kʼo̩jo̩wu dʼo̩ n, ugbo du ku me̩ dodo me̩ ki je̩ e̩wñ du kʼo̩jo̩wu dʼo̩ n."
EXO,12,21,"Taku Mose̩s fʼabogijo Israe̩l du do̩ wa, oñ i ka ñwu ma kakini, Me̩ ki tu ame̩wño̩re̩ egini ku me̩ ko alu kʼabo akwo̩ra unyi akwo̩ra unyi-me̩ de̩, ku me̩ fʼElaloji kpa."
EXO,12,22,"Me̩ ki chi eñmi oli hiso̩p nyʼo̩wo̩ ku me̩ dʼu tunyu e̩bie̩ ki dʼef ugba le̩, taku me̩ dʼe̩bie̩ kʼi dʼef ugba le̩ kado oli alugbo̩na akofida-wñ ate̩ kpai o̩wo̩-wñ mejeji; e̩ne̩ du efu-me̩ ki dufu lʼalugbo̩na unyi-wñ gbogbo tak o̩jo̩ ki ñwa n."
EXO,12,23,"Todu Jihofa alale gu ef ane̩-i du kʼi fʼabo Ijipti kpa; tak e̩gba kʼi ali e̩bie̩ o̩la oli akofida ate̩ kpai oli o̩wo̩ alugbo̩na mejeji, Jihofa alʼalugbo̩na le̩ oji lale, i ñʼaje̩ ñw akpʼone̩ bie̩ le̩ kʼi wa ef unyi-me̩ kʼi kpa me̩ n."
EXO,12,24,Ame̩ ki fejutʼe̩wñ-i ki chʼe̩wñ uhio̩me̩ ñw e̩ kpai amo̩ma-we̩ ogbegbele̩.
EXO,12,25,"Oñ i awatu e̩gba ku me̩ lewa oj ane̩ ku Jihofa adu ñwu me̩ alu kʼi kʼo̩la-wñ tane̩ le̩, ame̩ ki de e̩wñ ku me̩ che-i."
EXO,12,26,"Tak e̩gba kʼamo̩ma-me̩ aka ñwu me̩ kakini, E̩wñ chʼoji e̩wñ ku me̩ che-i?"
EXO,12,27,"Ame̩ akakini, Owñ chʼe̩la Elaloji Jihofa ekpa, todabu kʼi lʼoji unyi amo̩ma Israe̩l lale Ijipti, e̩gba kʼi fʼabo Ijipti le̩ gwo da kʼi la gbʼunyi e-wa tane̩. Tak amone̩ le̩ fʼoji-ma dalo̩, oñ ma dojikane̩ ñw O̩jo̩."
EXO,12,28,"Tak amo̩ma Israe̩l nyʼache abe̩le̩; alu ku Jihofa ñwa ñwu Mose̩s kpai Aro̩n, alu le̩ ma che."
EXO,12,29,"Oñ t lewatu iñaliña odu Jihofa fʼamo̩mo̩gba du oj ane̩ Ijipti gwoda, akwo o̩mo̩gba Fero kʼi gugu oj ede-wñ gbogbo wa o̩mo̩gba e̩namu kʼi dʼef ura ef unyi uga, kpai amo̩mo̩gba ame̩la abe̩re̩me̩le̩ du ge̩."
EXO,12,30,"Taku Fero kwane̩ odu o̩jo̩ le̩, owñ kpai abuko̩lo̩-wñ chaka kpai abo Ijipti chaka; tak o̩li lile chi Ijipti, todu i nʼunyi du kʼoku one̩ ma dʼefu-wñ ni n."
EXO,12,31,"Tak i fu Mose̩s kpai Aro̩n do̩ wa odu, oñ i kakini, Me̩ kwane̩, me̩ kwʼef abo-mi dufu, tʼame̩, tʼamo̩ma Israe̩l; me̩ lo, ku me̩ re̩ Jihofa alu ku me̩ ka le̩."
EXO,12,32,Me̩ maʼame̩wño̩re̩-me̩ egini kpai amokuno̩-me̩ ko alu ku me̩ ka le̩ ku me̩ lo me̩ ke; me̩ ki no̩ kadua ñwu mi ge̩!
EXO,12,33,"Abo Ijipti la nakʼamone̩ le̩ e̩che̩ unaju unaju ku ma kwʼoj ane̩ le̩; todu ma kakini, O̩chaka-wa mud oku one̩ me̩."
EXO,12,34,"Abe̩le̩ amone̩ le̩ fʼe̩kpo uje̩-wñ-ma kʼo̩jo̩wu ma dʼo̩ n ko, agu-ma chʼe̩ji jʼef ukpo-ma nʼika-ma."
EXO,12,35,"Oñ amo̩ma Israe̩l ño̩ che alu ku Mose̩s ka le̩, ma fʼe̩wñ eku e-ajifa, e-o̩jamalia kpai e̩wñ ku ma ko nyʼo̩la bi ugbo abo Ijipti;"
EXO,12,36,"Jihofa la je̩ ñw abo Ijipti li amone̩ le̩ eju, oñ ma mʼe̩wñ ku ma bi le̩ ko ñwu ma. Abe̩le̩ ma bʼabo Ijipti gba e̩wñ-ma kpa."
EXO,12,37,"Tak amo̩ma Israe̩l le kwo Ramese̩s nyi Suko̩t, amo̩kone̩ ku ma le e̩re̩ ofo dab icham nyʼo̩gwo̩ko̩ ulo̩gwa, manyʼabo-ma egini."
EXO,12,38,"O̩wo̩ amone̩ ojoji ojoji ño̩ te̩gu le bʼuma ge̩, kpai ame̩wñ ukpa otemeje, tʼame̩wño̩re̩ egini, tʼamokuno̩,"
EXO,12,39,"taku ma ne̩ e̩kpo uje̩wñ ku ma ko kwo Ijipti wa le̩ che akala kʼo̩jo̩wu ma dʼo̩ n, todu ma dʼo̩jo̩wu tʼo̩ ta n, todabu ku ma kʼuma e̩che̩ kwʼIjipti dufu, ma la neke che̩du ubi n, ma la ñw ane̩ uje̩wñ che tane̩ ñw o̩la-ma n."
EXO,12,40,Iko kʼamo̩ma Israe̩l jo̩ Ijipti le̩ chʼo̩do̩ ulo̩ko̩ nyʼogue̩gwa.
EXO,12,41,"Oñ i lewatu e̩gba kʼo̩do̩-wñ jo̩ ulo̩ko̩ nyʼogue̩gwa, o̩jo̩ le̩ gbage̩de̩, o̩gbo̩ abo Jihofa du kwʼoj ane̩ Ijipti dufu."
EXO,12,42,E-le̩ chʼodu ku ma dejute̩ ñwu Jihofa gbali abu kʼi mʼuma ko kwʼane̩ Ijipti wa; abe̩le̩ odu le̩ gbage̩de̩ chʼodu kʼamo̩ma Israe̩l du adejute̩ ñwu Jihofa gbogbo nyʼo̩hio̩gu-ma.
EXO,12,43,"Taku Jihofa ka ñwu Mose̩s kpai Aro̩n kakini, Uko̩ e-Elaloji le̩ de̩: Ononojo du aje̩ n;"
EXO,12,44,"adu du ku ma nʼo̩ko̩ la, kʼe̩ fʼe̩pi-wñ da, muda aje̩."
EXO,12,45,"E̩ne̩ ane̩ omune̩ du kpai e̩ne̩ uko̩lo̩ ku ma rʼo̩me̩ ñw u, aje̩ n."
EXO,12,46,Ef unyi okate oñ ma aje̩; e̩ ki ko̩ e̩la-wñ du kwef unyi nyʼo̩do̩da n; me̩ ki la gu achiku-wñ okate che̩ n.
EXO,12,47,O̩gbadu abo Israe̩l chaka ade.
EXO,12,48,"E̩gba kʼilowa ge̩ne̩ ugbo we̩ kʼi neku ede Elaloji le̩ ñwu Jihofa, aboke̩le̩-wñ chaka ki fʼe̩pi da ejodudu, tak i ate̩me̩ru ade; i adab o̩mane̩. E̩ne̩ du ki ma da e̩pi n muda aje̩ n."
EXO,12,49,Uko̩ o̩mane̩ kpai e-ilowa ki ge̩ne̩ efu-me̩ achʼoka.
EXO,12,50,"Abe̩le̩ amo̩ma Israe̩l chaka che; alu ku Jihofa ñwa ñwu Mose̩s kpai Aro̩n, abe̩le̩ ma che."
EXO,12,51,"O̩jo̩ le̩ gbage̩de̩ oñ Jihofa mʼamo̩ma Israe̩l ko kwʼoj ane̩ Ijipti dufu, udala udala-ma."
EXO,13,1,"Taku Jihofa ka ñwu Mose̩s kakini,"
EXO,13,2,"E̩ fʼamo̩mo̩gba chaka che ku ma fo̩ ku ma mud e-mi; e-du ki dʼef amo̩ma Israe̩l kʼi kpʼo̩gba iye-wñ na, tʼone̩, tʼe̩la abe̩re̩me̩le̩, e-mi i che."
EXO,13,3,"Taku Mose̩s ka ñw amone̩ le̩ kakini, Me̩ nadibekado o̩jo̩ eñini-i, kʼi chʼo̩jo̩ ku me̩ kwo Ijipti dufu, kwʼef unyi adu le̩, todu lugbo ukpahiu o̩wo̩-wñ oñ Jihofa ko me̩ kwo ugbo kide̩ dufu; me̩ ki je̩ uje̩wñ du kʼo̩jo̩wu dʼefu-wñ n."
EXO,13,4,"Eñini, ochu Abib-i, me̩ akwʼemi adufu."
EXO,13,5,"Tak e̩gba ku Jihofa mʼume̩ ko wa ane̩ abo Kenan kpai abo He̩t kpai abo Amo̩r kpai abo Hifai kpai abo Je̩bius, owñ chʼe-kʼi go̩ ñw amata-me̩ ka kʼi adu ñwu me̩, ane̩ kʼomi e̩nya kpai iño̩ acha efu-wñ le̩, ame̩ ade e̩wñ ucholo kide̩ ochu-i."
EXO,13,6,"Me̩ aje̩ e̩wñ kʼo̩jo̩wu ma do̩ n gbogbo o̩jo̩ mebie, tak o̩jo̩ e̩kebie-wñ achʼuje̩wñ uyo̩ ñwu Jihofa."
EXO,13,7,"Ma aje̩ e̩wñ kʼo̩jo̩wu ma do̩ n gbogbo o̩jo̩ mebie; ama ki li e̩wñ kʼo̩jo̩wu dʼefu-wñ ugbo we̩ n, ama ki la li o̩jo̩wu du ugbo du oj ane̩-we̩ n."
EXO,13,8,"Tak uwe̩ ki ka ñw o̩ma-we̩ o̩jo̩ le̩ kakini, E-le̩ chʼutodu e̩wñ ku Jihofa che ñwu mi e̩gba kʼu kwʼIjipti dufu."
EXO,13,9,"I la ache ujiwe o̩wo̩-we̩ ñw e̩, i ñʼachʼutodu urewa o̩gba oji-we̩, todu kʼuko̩-o̩la Jihofa ki nadʼef alu-we̩; todu o̩wo̩ ukpahiu-wñ oñ Jihofa ne̩ mʼuwe̩ du kwʼIjipti dufu."
EXO,13,10,Todule̩ e̩ ki de uko̩ kide̩ iko-wñ o̩do̩ tʼo̩do̩ du.
EXO,13,11,"Oñ e̩gba ku Jihofa mʼe̩ du wa ane̩ abo Kenan, alu kʼi go̩ ñw e̩ kpai amata-we̩, kʼi la mʼu du ñw e̩,"
EXO,13,12,tak uwe̩ achi e̩ne̩ du ki kpʼo̩gba iye-wñ na jo̩ ñwu Jihofa. O̩mo̩gba e̩la abe̩re̩me̩le̩-we̩ du kʼi chʼo̩ko̩ ache e-Jihofa.
EXO,13,13,"O̩mo̩gba o̩ke̩ke̩te̩ du e̩ nʼe̩wño̩re̩ egini la tane̩, i la che̩wñ kʼe̩ ma neku ela tane̩ n mak e̩ fʼo̩lo̩-wñ guche̩. O̩mo̩gba one̩ du ki jʼef amo̩me̩ne̩ke̩le̩-we̩, uwe̩ alatane̩."
EXO,13,14,"Tak e̩gba kʼo̩ma-we̩ e̩ne̩ke̩le̩ atʼuwe̩ ene ejo̩gba-i kakini, E̩wñ che oji e-le̩? Uwe̩ aka ñw u kakini, Lʼugbo ukpahiu o̩wo̩-wñ oñ Jihofa mʼuwa ko kwʼIjipti dufu, kwef unyi adu le̩."
EXO,13,15,"Todu e̩gba ku Fero fʼe̩do̩-wñ no̩ kʼi ma je̩ tʼuwa no̩ kʼa lo n le̩, Jihofa fʼamo̩mo̩gba du oj ane̩ Ijipti kpa, tʼo̩mo̩gba e-one̩, tʼo̩mo̩gba e-e̩la abe̩re̩me̩le̩. Todule̩ nako e-du ki chʼo̩ko̩ ki chʼo̩ma ki kpʼo̩gba iye-wñ na kpa ñwu Jihofa; omi muda ala amo̩mo̩gba e̩ne̩ke̩le̩ e-amo̩ma-mi tane̩."
EXO,13,16,E-le̩ ache ujiwe ef o̩wo̩-we̩ kpai e̩wñ urewa o̩gba oji-we̩; todu lugbo ukpahiu o̩wo̩-wñ oñ Jihofa mʼuwa ko kwʼoj ane̩ Ijipti wa.
EXO,13,17,"Oñ i lewatu, e̩gba ku Fero tʼamone̩-i no̩, O̩jo̩ la ne̩ ma lʼo̩na oj ane̩ abo Filistia n, dagba o̩na le̩ chaka me̩; todu O̩jo̩ kakini, To̩de̩gba kʼamone̩ afʼeju dʼogu kʼibe-ma rida ku ma dabi tʼIjipti."
EXO,13,18,Ama O̩jo̩ fʼamone̩ le̩ ne̩ dagbala lʼo̩na aje̩tachi lʼo̩wo̩ Ohimini Ekpikpa. Amo̩ma Israe̩l la fʼo̩la ogu ji kwʼoj ane̩ Ijipti dufu alo.
EXO,13,19,"Mose̩s ño̩ mʼachiku Jose̩f ko le̩. Todu Jose̩f je̩ ñw amo̩ma Israe̩l go̩ o̩me̩me̩le̩, i kakini, O̩jo̩ awa fejudo me̩ chuu; e̩gba le̩ ame̩ ki mʼachiku-mi ko kwʼemi alo."
EXO,13,20,"Taku ma kwo Suko̩t alo, oñ ma lewa ru Etam, iba aje̩tachi le̩."
EXO,13,21,"Jihofa la tʼuma o̩gba, o̩ro̩ka i dʼef akpa ki dago waala o̩gba-ma kʼi ne̩ ma alʼo̩na le̩, odu i dʼef una kʼi dago waala kʼi mud ugane̩ ñwu ma, ku ma nʼugbo ku ma le o̩ro̩ka kpai odu;"
EXO,13,22,akpa ki dago waala o̩ro̩ka le̩ kpai una ki dago waala odu la kwo bʼamone̩ le̩ o̩gba te̩ n.
EXO,14,1,"Taku Jihofa ka ñwu Mose̩s kakini,"
EXO,14,2,"E̩ ka ñw amo̩ma Israe̩l ku ma mudabi wʼubi ku ma rujʼo̩gba Pihahiro̩t, agbagba Migdol kpai ohimini le̩, o̩gba Beal-zefo̩n; me̩ ki ru ru jo̩ o̩la ohimini me̩ru o̩mo̩."
EXO,14,3,"Todu Fero anʼo̩la amo̩ma Israe̩l aka kakini, Ma chila jo̩ oj ane̩-i me̩; aje̩tachi le̩ re nyu ma."
EXO,14,4,"Oñ nache kʼe̩do̩ Fero ki gbiti, tak i arano ma; tak omi anʼojima ugbo Fero kpai ugbo abogu-wñ chaka; tak abo Ijipti ama ka kʼomi Jihofa de̩. Ma la fʼabe̩le̩ che."
EXO,14,5,"Oñ ma mudu ka ñw onu Ijipti ka kʼamone̩ le̩ ra le, tak e̩do̩ Fero kpai e̩do̩ abuko̩lo̩-wñ rida ugbo amone̩ le̩, oñ ma kakini, E-kʼa che-i chʼe̩wñ taa? kʼa tʼabo Israe̩l no̩ ku ma we uko̩lo̩ adu eche ñw a?"
EXO,14,6,"Abe̩le̩ i fʼo̩ko̩ ogu-wñ ñwo̩che, oñ i mʼabogu-wñ ko lebʼowñ,"
EXO,14,7,"i la fʼo̩ko̩ ogu-wñ tu, oñ i mʼulo̩gwa-wñ ko, manyʼo̩ko̩ ogu abo Ijipti ki bo̩ chaka kpai amagboji-ma chaka."
EXO,14,8,"Jihofa la che e̩do̩ Fero onu Ijipti ki gbiti, tak i rano amo̩ma Israe̩l todu amo̩ma Israe̩l dufu kpai o̩wo̩ edago."
EXO,14,9,"Oñ abo Ijipti rano ma, amanya Fero chaka kpai o̩ko̩ ogu-wñ kpai abo-wñ ku ma ta nʼanya kpai abogu-wñ, i la fu ma mu ugbo ku ma ruru jo̩ o̩la ohimini me̩ru Pihahiro̩t, o̩gba Beal-zefo̩n."
EXO,14,10,"Tak e̩gba ku Fero me̩ru awa, amo̩ma Israe̩l chi eju-ma nyate̩, me̩ la go, abo Ijipti dʼe̩re̩ rʼane̩ rʼuma ubi awa; oñ okpo chʼuma ofe. Tak amo̩ma Israe̩l kwado̩ Jihofa;"
EXO,14,11,"oñ ma ka ñwu Mose̩s kakini, Ukpe̩ kʼugbo ku ma dʼone̩ ji ma dʼIjipti n, oñ e̩ kowa kwʼo̩mo̩ wa kʼa ku aje̩tachi-i? E̩wñ chi kʼe̩ che wa abe̩i, kʼe̩ ko wa kwʼ Ijipti wa-i?"
EXO,14,12,I chʼe-kʼa ka ñw e̩ Ijipti le̩ de̩ ka kʼe̩ tʼuwa no̩ kʼa chʼuko̩lo̩ adu ñw abo Ijipti n? Todu i ma nyo̩ tule ñw a kʼa chʼuko̩lo̩ adu ñw abo Ijipti tʼeku ef aje̩tachi-i le.
EXO,14,13,"Taku Mose̩s ka ñw amone̩ le̩ kakini, Me̩ ki chokpo n, me̩ dago ka, ku me̩ li ujadu Jihofa, owñ chʼe-kʼi ache ñwu me̩ eñini; todu i chʼe-abo Ijipti ku me̩ li ma eñini-i, me̩ ñʼali ma ogbegbele̩ ge̩ n."
EXO,14,14,"Jihofa la ajogu todu me̩, me̩ chʼechi jo̩ ofo."
EXO,14,15,"Taku Jihofa ka ñwu Mose̩s kakini, E̩wñ chi kʼe̩ raku do̩ mi-i? Ka ñw amo̩ma Israe̩l ku ma chʼe̩re̩ nyʼo̩gba."
EXO,14,16,"E̩ mʼo̩kpa-we̩ du nyʼate̩, kʼe̩ la fʼo̩wo̩ nadala nʼoji ohimini, kʼe̩ fʼu kpe̩ rʼeji, kʼamo̩ma Israe̩l ki le ane̩ e̩gbe̩ alumeji ohimini daba."
EXO,14,17,"I la chʼomi, go, nache e̩do̩ abo Ijipti ki gbiti, kʼama ki rʼuma ubi nyʼefu-wñ, tak u nanʼojima ugbo Fero kpai abogu-wñ chaka kpai ugbo o̩ko̩ ogu o̩ko̩ ogu-wñ kpai ugbo amanʼanya-wñ."
EXO,14,18,"Tak abo Ijipti ama ka kʼomi Jihofa de̩, owñ chʼe̩gba kʼu fʼojima ne̩ ugbo Fero kpai o̩ko̩ ogu o̩ko̩ ogu-wñ kpai ugbo amanʼanya-wñ."
EXO,14,19,"Tak onuche̩ O̩jo̩ kʼi tʼabo Israe̩l o̩gba le̩ kwʼo̩gba-ma lale tʼubi-ma; tak akpa ojale ki dago waala le̩ kwʼo̩gba-ma, oñ i lewa dago ubi-ma,"
EXO,14,20,"oñ i lewatʼagbagba uru abo Israe̩l kpai uru abo Ijipti. Abe̩le̩ akpa kpai e̩chubi do̩mo̩, oñ i je̩ ñw ane̩ ne̩ odu oñ e̩ne̩ du ma te̩ me̩ru ekeji gbogbo ñw o̩jo̩ n."
EXO,14,21,"Taku Mose̩s fʼo̩wo̩-wñ nadala nʼoj ohimini le̩; oñ Jihofa je̩ ñw afu olodudu ki ju nana gbogbo ñw o̩jo̩ kʼi kʼohimini e̩che̩ dabi, i la je̩ ñw ohimini le̩ ki mud ane̩ e̩gbe̩, omi-wñ mukpe̩ rʼeji."
EXO,14,22,"Tak amo̩ma Israe̩l lʼane̩ e̩gbe̩ alumeji ohimini, omi le̩ la chʼo̩do̩ dago o̩wo̩ awo̩to̩ kpai o̩wo̩ awohi-ma."
EXO,14,23,"Tak abo Ijipti rano ma, oñ ma tʼuma ubi gbogbo nyʼalumeji ohimini, ananya Fero chaka kpai o̩ko̩ ogu-wñ kpai amanʼanya-wñ."
EXO,14,24,"Oñ i lewatu e̩gba ide inajo̩, Jihofa dʼef una ki dago waala kpai e-akpa le̩ ago abo Ijipti, oñ i fʼabogu Ijipti le̩ dutu."
EXO,14,25,"I la fʼo̩da o̩ko̩ ogu-ma chi rinyo̩, tak ule̩ ele̩-ma mud akanya ñwu ma; oñ abo Ijipti kakini, A ki ra bʼeju abo Israe̩l te̩; todu Jihofa akʼogu bʼabo Ijipti todu ma."
EXO,14,26,"Taku Jihofa ka ñwu Mose̩s kakini, Fʼo̩wo̩ nadala nʼoj ohimini, todu kʼomi-wñ ki dabi wa abʼabo Ijipti kpai o̩ko̩ogu o̩ko̩ogu-ma kpai amanʼanya-mama."
EXO,14,27,"Abe̩le̩ Mose̩s fʼo̩wo̩-wñ nadala nʼoj ohimini le̩, tak e̩gba kʼo̩jo̩ muñwa ohimini le̩ mu dabi tʼe̩gu-wñ; abo Ijipti la che ku ma ra bʼo̩ te̩, oñ Jihofa fʼabo Ijipti gbanyo̩ rʼalumeji ohimini le̩."
EXO,14,28,"Tak omi le̩ mudabi, i bʼoji o̩ko̩ogu o̩ko̩ogu-ma kpai amanʼanya-ma kpai abogu Fero chaka ku ma rʼuma ubi tʼef ohimini le̩ ma; i chaka chʼokate-ma bo̩ n."
EXO,14,29,"Ama amo̩ma Israe̩l lule̩ ane̩ e̩gbe̩ legu ohimini le̩ du, omi la mud o̩do̩ dago ñwu ma o̩wo̩ awo̩to̩ kpai o̩wo̩ awohi-ma."
EXO,14,30,Abe̩le̩ Jihofa fʼabo Israe̩l jadu kwef o̩wo̩ abo Ijipti o̩jo̩ le̩; oñ abo Israe̩l fʼoku abo Ijipti li abu ma de̩le̩gba jʼoj e̩lanyi o̩la ohimini le̩.
EXO,14,31,"Oñ abo Israe̩l li o̩wo̩ Jihofa inaina kʼi lewa bʼabo Ijipti ma le̩, tak amone̩ le̩ kwo railo Jihofa; taku ma dʼo̩la Jihofa kpai o̩la Mose̩s, adu-wñ, rʼochochi."
EXO,15,1,"Taku Mose̩s kpai amo̩ma Israe̩l kʼeli-i do̩ Jihofa, ma kakini,"
EXO,15,2,"Jihofa che ukpahiu-mi kpai eli-mi,"
EXO,15,3,Jihofa chʼagbiti ogu;
EXO,15,4,O̩ko̩ ogu Fero kpai abogu-wñ i muko rikpolo jʼef ohimini;
EXO,15,5,Unefu le̩ bʼuma ma;
EXO,15,6,"O Jihofa, o̩wo̩ awo̩to̩-we̩ che̩nʼojima ef ukpahiu-wñ,"
EXO,15,7,"Ef unana e̩gahi-we̩, e̩ la ko abo ku ma kwane̩ tʼuwe̩ o̩la ro̩ jamʼane̩;"
EXO,15,8,"Iñmo̩ kʼe̩ bu oñ omiofo kwane̩ dago go̩mu go̩mu,"
EXO,15,9,"E̩nebi le̩ kakini, Narano ma, namu ma,"
EXO,15,10,"Uwe̩ je̩ ñw afu-we̩ ju, oñ ohimini lewa bʼuma oji ma;"
EXO,15,11,"E̩ne̩ dʼef amo̩jo̩ kʼi dab uwe̩, O Jihofa?"
EXO,15,12,"Uwe̩ fʼo̩wo̩-we̩ awo̩to̩ nadala,"
EXO,15,13,"Ef ufe̩de̩nyo̩-we̩ oñ e̩ nʼamone̩ kʼe̩ gbatane̩ le̩ le̩,"
EXO,15,14,"Amone̩ ojoji ojoji gbo̩ me̩, o̩la-ma naga;"
EXO,15,15,Tak ugoju mʼamidachi Ido̩m da dago;
EXO,15,16,Okpo kpai ailo lewa bʼuma ma;
EXO,15,17,"Uwe̩ la akʼuma wa kʼe̩ ko ma gbe̩ oj uwo ki chʼe̩wñ ogu kʼe̩ je̩ le̩,"
EXO,15,18,Jihofa ajʼonu tʼogbegbele̩ nyile̩wa.
EXO,15,19,"Todu e̩gba kʼamanya Fero kpai o̩ko̩ogu o̩ko̩ogu-wñ kpai amanʼanya-wñ nyʼef ohimini le̩, Jihofa mʼomi ohimini du dabiwa abʼuma oji ma; abo Israe̩l muda lule̩ ane̩ e̩gbe̩ alumeji ohimini le̩."
EXO,15,20,"Taku Miriam o̩maye Aro̩n, kʼi chʼakache̩ onobule̩, mʼeicha du nʼo̩wo̩; oñ abobule̩ du kwodufu tʼo̩ ubi kpai eicha kpai ido eta."
EXO,15,21,"Taku Miriam dohi ñw ma kakini: Me̩ keli do̩ Jihofa, todu edu i du ma i mʼanya kpai e̩ne̩ kʼi tanʼo ko ro̩ nyʼef ohimini."
EXO,15,22,"Taku Mose̩s nʼabo Israe̩l kwʼo̩la Ohimini Ekpikpa alo, oñ ma nyʼaje̩tachi Shur; ma la fʼule̩ o̩jo̩ me̩ta le aje̩tachi o̩mo̩, ma la li omiofo n."
EXO,15,23,"Tak e̩gba ku ma lewa Mara, ma neke ñmo̩ omi Mara le̩ n, todu elukoko kʼi lukoko; todu ku ma do̩ odu-wñ ko̩ Mara le̩ de̩."
EXO,15,24,"Tak amone̩ le̩ kwokeñmini nyu Mose̩s o̩la, ma kakini, E̩wñ a ñmo̩?"
EXO,15,25,"Tak i raku do̩ Jihofa; oñ Jihofa dʼoliʼka ñʼo̩, tak i mʼe-le̩ du ro̩ tef omi le̩, oñ omi le̩ chane̩ erinyo̩."
EXO,15,26,"i kakini, Iche̩wñ kʼe̩ agbʼomu Jihofa O̩jo̩-we̩ ogbolo, kʼe̩ la ache e̩wñ kʼi tʼo̩kpakpa eju-wñ, kʼe̩ nʼeti rʼuko̩ kʼi te̩, kʼe̩ la ade o̩me̩ kʼi hi du, mak u nadʼo̩ga du kʼu du nʼabo Ijipti oji nʼuwe̩ n; todu omi che Jihofa kʼi achʼo̩ga-we̩ kpa."
EXO,15,27,"Taku ma lewa Elim, ugbo kʼe̩bi omi me̩gweji kpai oli ki dab e̩kpe̩ e̩te̩gwa jo̩; oñ ma ru ru jo̩ alu omi o̩mo̩."
EXO,16,1,"Taku ma kʼe̩re̩-ma nyʼule̩ kwo Elim, oñ o̩gbadu amo̩ma Israe̩l le̩ chaka lewa aje̩tachi Sin, e-ki dʼagbagba Elim kpai Sainai, o̩jo̩ e̩ke̩gwe̩lu ochu ekeji ku ma kwo bʼane̩ Ijipti te̩."
EXO,16,2,"Tak o̩gbo̩ o̩gbadu amo̩ma Israe̩l le̩ du kwokeñmini nyu Mose̩s kpai Aro̩n o̩la aje̩tachi o̩mo̩,"
EXO,16,3,"ma la ka ñwu ma kakini, Awa ma leku o̩wo̩ Jihofa ane̩ Ijipti e̩gba kʼa gugu kpenyʼucha e̩la kʼa la jʼuje̩wñ kʼefu le̩ i ma me̩; todu ame̩ ko wa dufu wʼef aje̩tachi-i, kʼebi ki kpa o̩gbo̩ abo ujeju-i du rinyo̩."
EXO,16,4,"Taku Jihofa ka ñwu Mose̩s kakini, Go, omi akʼuje̩wñ kwʼefojale wa dab omi ojale ñwu me̩; tak amone̩-i anyʼo̩lo̩fe̩ ku ma fʼukpe̩ o̩jo̩ʼka yajo̩ o̩jo̩ du, kʼu najʼuma ma, abe̩ku ma jʼalule̩ tikpa uko̩-o̩la-mi, abe̩ku ma aje̩ n."
EXO,16,5,"Oñ o̩jo̩ e̩ke̩fa-wñ ma la añwʼuje̩wñ ku ma ko wʼunyi le̩ che, e-o̩jo̩ le̩ achʼukpe̩ o̩jo̩ meji."
EXO,16,6,"Abe̩le̩ Mose̩s kpai Aro̩n ka ñw abo Israe̩l du kakini, Ane̩-i ame̩ ama ka ku Jihofa chʼe̩ne̩ kʼi ko me̩ kwʼane̩ Ijipti dufu,"
EXO,16,7,"odudu-wñ me̩ la ali ojima Jihofa, todabu kʼi gbo̩ eñmini ku me̩ ka nyu Jihofa o̩la. Todu e̩ne̩ awa che taa, ku me̩ kʼeñmini nyʼuwa o̩la?"
EXO,16,8,"Taku Mose̩s kakini, E̩gba ku Jihofa akʼe̩la ñwu me̩ je̩ e̩gba ane̩, kʼi laño̩ kʼuje̩wñ ñwu me̩ kʼefu-me̩ ki ko̩ odudu, todu Jihofa gbo̩ eñmini-me̩ ku me̩ ka nyʼowñ o̩la me̩— e̩ne̩ awa che? Eñmini-me̩-i i chʼawa me̩ ka nyu n, chai Jihofa."
EXO,16,9,"Taku Mose̩s ka ñwu Aro̩n kakini, E̩ ka ñw o̩gbadu amo̩ma Israe̩l chaka kakini, Me̩ te̩me̩ru o̩gba Jihofa-i, todu i fʼeñmini-me̩ gbo̩ me̩."
EXO,16,10,"Oñ i lewatu abu kʼAro̩n nako̩la ñw o̩gbo̩ o̩gbadu amo̩ma Israe̩l du le̩, ama mʼeju korʼo̩wo̩ aje̩tachi, me̩ la go, ojima Jihofa kwotejugede ef akpa le̩."
EXO,16,11,"Taku Jihofa ka ñwu Mose̩s kakini,"
EXO,16,12,"Omi gbo̩ eñmini amo̩ma Israe̩l me̩; e̩ naka ñwu ma kakini, E̩gba kʼo̩jo̩ adu bulu-bulu ame̩ aje̩ e̩la, efu-me̩ la ako̩ ñw uje̩wñ odudu, tak ame̩ ama ka kʼomi che Jihofa, O̩jo̩-me̩."
EXO,16,13,Oñ i lewatu e̩gba ane̩ amagbailo muwu wa fʼuru le̩ gwebo; odudu-wñ eli la chʼo̩tuu bʼane̩ ma lʼuru le̩ daka.
EXO,16,14,"Tak e̩gba kʼeli le̩ gbe̩ rʼane̩, me̩ go, e̩wñ fe̩fe̩le̩ bʼeju aje̩tachi le̩ ma, i dab eli efufu kʼi chi jʼane̩pe̩te̩ re re re."
EXO,16,15,"Oñ e̩gba kʼamo̩ma Israe̩l fʼu li, ma ka ñw o̩la-ma kakini, E̩wñ de̩? Todu ma mʼe̩wñ kʼi che n. Taku Mose̩s ka ñwu ma kakini, Uje̩wñ ku Jihofa ko ñwu me̩ ku me̩ je̩ de̩."
EXO,16,16,"Uko̩-wñ ku Jihofa te̩ de̩: E̩ne̩ne̩ne̩ne̩-me̩ ki fʼu yajo̩ alu kʼi neke je̩; e̩ne̩ne̩ne̩ne̩ kʼi du e̩ñwa omaʼka omaʼka alu kʼuwewe one̩-wñ de̩, e̩ne̩ne̩ne̩ne̩ ki ko todu abo unyabo e-wñ."
EXO,16,17,"Tak amo̩ma Israe̩l fʼabe̩le̩ che; ma fʼu rejo̩, e-abo iche̩ka chenana, e-iche̩ka la de̩ ke̩e̩."
EXO,16,18,"Ama e̩gba ku ma ne̩ oma le̩ fʼu ñwa, e̩ne̩ ki gbajo̩ nana la nʼe̩bo̩ n, e̩ne̩ ki la gbajo̩ re, i nyarʼowñ n; e̩ne̩ne̩ne̩ne̩-ma fʼu rejo̩ alu kʼi neke je̩."
EXO,16,19,"Taku Mose̩s ka ñwu ma kakini, E-e̩ne̩ du ki bo̩ nyʼodudu n."
EXO,16,20,"Ma muda nyi Mose̩s eti n; iche̩ka efu-ma je̩ ñw u bo̩ nyʼodudu, oñ i kwochʼide̩, i chane̩ elu; taku Mose̩s we̩do̩ bʼuma."
EXO,16,21,"Odudu o̩jo̩ du, o̩jo̩ du, ma la rejo̩, e̩ne̩ne̩ne̩ne̩ re alu kʼi neke je̩; ama e̩gba kʼolu kpa nyane̩ i muyo̩."
EXO,16,22,"Oñ i lewatu o̩jo̩ e̩ke̩fa-wñ ma fʼuje̩wñ o̩jo̩ meji rejo̩, e̩ne̩ne̩ne̩ne̩ ne̩ oma meji; tak e̩gba kʼamidachi o̩gbadu le̩ chaka lewa ka ñwu Mose̩s,"
EXO,16,23,"i ka ñwu ma kakini, E̩wñ ki Jihofa ka le̩ de̩, kakini, O̩na chʼuñmi, uñmi kiafo̩ todu Jihofa i che; e̩wñ ku me̩ neku ede̩ me̩ de̩, me̩ neku hi, me̩ hi; e̩wñ du ki la kwʼume̩bo̩, me̩ denyʼodudu."
EXO,16,24,"Abe̩-le̩ ma mʼu du gugu nyʼodudu, alu ku Mose̩s ka ñwu ma; i la lu n, i la nʼide̩ n."
EXO,16,25,"Taku Mose̩s kakini, Me̩ fʼe-le je̩ eñini, todu eñini chʼo̩jo̩ uñmi ñwu Jihofa; me̩ ñʼaliʼi oko eñini ge̩ n."
EXO,16,26,"O̩jo̩ me̩fa me̩ rejo̩; ama o̩jo̩ e̩kebie, kʼi che o̩jo̩ uñmi, e-du ado̩mo̩ n."
EXO,16,27,"Oñ i lewatu, o̩jo̩ e̩kebie le̩, amone̩ iche̩ka dufu ku ma rejo̩, ma la li e-du n."
EXO,16,28,"Taku Jihofa ka ñwu Mose̩s kakini, Gbogbo nyʼe̩gba oñ ame̩ ako̩ ede uko̩ kʼu te̩ kpai uko̩-o̩la-mi kade taa?"
EXO,16,29,"Go! Jihofa mʼo̩jo̩ uñmi du ñwu me̩ me̩, todule̩ oñ i akʼuje̩wñ o̩jo̩ meji ñwu me̩ o̩jo̩ e̩ke̩fa; e̩ne̩ du efu-me̩ ki nagugu e̩gu-wñ, e̩ne̩ du ki kwʼe̩gu-wñ o̩jo̩ e̩kebie n."
EXO,16,30,Abe̩le̩ amone̩ le̩ ñmi o̩jo̩ e̩kebie.
EXO,16,31,"Oñ abo unyi Israe̩l fʼodu e-le̩ do̩ ko̩ mana; i la dab e̩yo̩ ko̩rianda, i chʼefufu, e̩ du tʼalu i arinyo̩ dab akala ku ma nʼiño̩ che."
EXO,16,32,"Taku Mose̩s kakini, E̩wñ ku Jihofa ñwa ñw a de̩ kakini, Me̩ ki dʼo̩ma-wñ oka tʼade kʼi mud e̩wñ o̩hio̩gu-me̩ gbogbo alo, kʼama ki li uje̩wñ kʼu du ñwu me̩ je̩ aje̩tachi e̩gba kʼu ko me̩ kwʼoj ane̩ Ijipti wa le̩."
EXO,16,33,"Taku Mose̩s ka ñw Aro̩n kakini, Mʼucha du kʼe̩ du oma manaʼka tʼefu-wñ, kʼe̩ mʼu du ne e̩gba Jihofa, ku me̩ de kʼi mud e̩wñ o̩hio̩gu-me̩ gbogbo alo."
EXO,16,34,"Alu ku Jihofa ka ñwu Mose̩s, alu le̩ Aro̩n mʼu du ne o̩gba E̩wñ Ibenu le̩, ku ma fʼu de."
EXO,16,35,"Amo̩ma Israe̩l la je̩ mana le̩ o̩do̩ o̩gbo̩ meji, gbogbo taku ma lewa ane̩ ugbo kʼone̩ adodo, ma je̩ mana le̩ gbogbo taku ma lewa alu o̩me̩ ane̩ Kenan."
EXO,16,36,(Oma la chʼukpe̩gwa e̩fa.)
EXO,17,1,"Tak o̩gbadu amo̩ma Israe̩l le̩ du kad ule̩-ma ubi ale pe̩ pe̩ akwʼaje̩tachi Sin, alu ku Jihofa dʼalu ñwu ma, oñ ma ru jo̩ Refidim; omiofo la dʼo̩mo̩ kʼamone̩ añmo̩ n."
EXO,17,2,"Todule̩ amone̩ le̩ kobo̩ Mose̩s, oñ ma kakini, Dʼomi ñw a ñmo̩. Taku Mose̩s ka ñwu ma kakini, E̩wñ chi ku me̩ kobʼumi? E̩wñ chi ku me̩ chajama Jihofa abe̩-i?"
EXO,17,3,"Ama alugbe̩ nakpa amone̩ o̩mo̩ waa, oñ amone̩ le̩ kʼeñmini nyu Mose̩s o̩la, ma kakini, E̩wñ chi kʼe̩ ko wa kwʼIjipti wa kʼe̩ nʼalugbe̩ akpa wa kpai amo̩ma-wa kpai ame̩wñ ukpa-wa-i?"
EXO,17,4,"Taku Mose̩s raku do̩ Jihofa, kakini, Ab u nache kpai amone̩-i ta? I bo̩ pe̩ ku ma akʼokuta ro̩ do̩ mi."
EXO,17,5,"Taku Jihofa ka ñwu Mose̩s kakini, Lale tʼo̩gba amone̩ le̩ kʼe̩ mʼabogijo Israe̩l iche̩ka ko le bʼuwe̩; o̩kpa-we̩ e-kʼe̩ du gwo Naye̩l kʼi nʼo̩wo̩-we̩, kʼe̩ lo."
EXO,17,6,"Go, omi adago o̩gba-we̩ oj okuta o̩mu Ho̩re̩b o̩mo̩; tak uwe̩ ki gwo okuta le̩, oñ omiofo akwʼefu-wñ dufu kʼamone̩-i ki ñmo̩. Taku Mose̩s fʼabe̩le̩ che eju abogijo Israe̩l."
EXO,17,7,"Oñ i do̩ odu ugbo kide̩ ko̩ Masa kpai Me̩riba, tod e̩kobo̩ kʼamo̩ma Israe̩l kobʼo̩ kpai todabu ku ma chʼajama Jihofa, owñ chʼe-ku ma kakini, Jihofa dʼefu-wa? abe̩k i dʼefu-wa n?"
EXO,17,8,Tak Amale̩k lewa kʼogu bo̩ Israe̩l Refidim.
EXO,17,9,"Taku Mose̩s ka ñwu Jo̩shua kakini, Fʼaboke̩le̩ chi ñw a kʼe̩ dufu nyʼajogu kpai Amale̩k; nadago oj uwo-i o̩na, o̩kpa O̩jo̩ adʼef o̩wo̩-mi."
EXO,17,10,"Abe̩le̩ Jo̩shua che alu ku Mose̩s ka ñw u, oñ i jogu kpai Amale̩k; Mose̩s kpai Aro̩n kpai He̩r la nyʼoj uwo le̩."
EXO,17,11,"Oñ i lewatu e̩gba du ku Mose̩s dʼo̩wo̩-wñ dago ukpahiu Israe̩l tule, e̩gba du kʼi tʼo̩wo̩-wñ no̩ wane̩, ukpahiu Amale̩k tule."
EXO,17,12,"Ama o̩wo̩ Mose̩s chane̩ egbogu; oñ ma mʼokuta du, ma mʼu du tʼofe-wñ, oñ i gugu oji-wñ, tak Aro̩n kpai He̩r kʼo̩wo̩-wñ e̩che̩ dago, e̩ne̩ʼka dʼo̩wo̩ʼka, e̩nekeji la dʼo̩wo̩ ekeji; abe̩le̩ o̩wo̩-wñ lodago gbogbo tak olu tunyʼane̩."
EXO,17,13,Oñ Joshua nʼalu o̩kwo̩chageli fʼAmale̩k kpai abo-wñ gwo dajane̩.
EXO,17,14,"Taku Jihofa ka ñwu Mose̩s kakini, Fʼe-i ko̩ nyʼef ubuku ki chʼe̩wñ urewa, kʼe̩ ka ño̩ ka nyu Jo̩shua eti ka kʼomi akpa urewa Amale̩k lu bʼo̩gane̩ efojale te̩ hioko."
EXO,17,15,"Taku Mose̩s fʼubo̩ iche̩bo̩ kpa, oñ i dʼodu-wñ ko̩ Jihofa chʼAgaliga-mi,"
EXO,17,16,"i kakini, Abu kʼo̩wo̩ no ede Jihofa! Jihofa ajʼogu kpai Amale̩k gbogbo nyʼo̩gba o̩gba-wñ."
EXO,18,1,"Oñ Je̩tro, atama Midian, ana Mose̩s le̩, gbʼinabali e̩wñ du kʼO̩jo̩ che ñwu Mose̩s, kpai Israe̩l, abo-wñ le̩, owñ chʼalu ku Jihofa mʼabo Israe̩l ko kwʼIjipti dufu."
EXO,18,2,"Taku Je̩tro, ana Mose̩s le̩, mu Zipo̩ra,o̩ya Mose̩s kʼi je̩ ñw u mudabi tʼunyi, du,"
EXO,18,3,"; (todu i kakini, Ilowa omi te̩tache oj ane̩ ononojo),"
EXO,18,4,"odu ekeji la ko E̩lieza ; (todu O̩jo̩ e-ata-mi chʼe̩ne̩ ki bʼumi che, i la mʼumi gba bʼo̩kwo̩chageli Fero te̩)."
EXO,18,5,"Taku Je̩tro, ana Mose̩s le̩, kpai amo̩ma-wñ kpai o̩ya-wñ lewʼugbo Mose̩s aje̩tachi ugbo kʼi ru e̩re̩ uwo O̩jo̩."
EXO,18,6,"Oñ e̩ne̩ʼka ka ñwu Mose̩s kakini, Go, Je̩tro, ana-we̩, awʼugbo-we̩-i, kpʼo̩ya-we̩ kpai amo̩ma-wñ meji manyʼowñ."
EXO,18,7,"Taku Mose̩s ledufu aledo ana-wñ, i dojikane̩, oñ i dʼalu-wñ kʼo̩ alu; ma la tʼo̩la-ma ene o̩lafia-ma, oñ ma le tʼef unyabo."
EXO,18,8,"Taku Mose̩s mʼe̩wñ du ki Jihofa che Fero kpai abo Ijipti todu Israe̩l du ka ñw ana-wñ, kpai ihianyi du ki ke̩re̩bʼuma ej o̩na le̩, kpai alu ku Jihofa mʼuma gba."
EXO,18,9,"Oñ Je̩tro kwoyo̩ todu e̩nyo̩ du ku Jihofa che ñw Israe̩l, owñ chʼabu kʼi mʼuma gba kwef o̩wo̩ abo Ijipti."
EXO,18,10,"Taku Je̩tro kakini, Jihofa ki nʼele, owñ kʼi gbʼuwe̩ kwef o̩wo̩ abo Ijipti, kpai kwef o̩wo̩ Fero le̩; owñ kʼi mʼamone̩-i gba kwef o̩wo̩ abo Ijipti."
EXO,18,11,"Ifai tak u chema ka ku Jihofa tʼamo̩jo̩ du le; ochochi, efu e̩wñ ku ma du buba ñwu ma le̩ owñ tʼuma le."
EXO,18,12,"Taku Je̩tro, ana Mose̩s le̩, mʼe̩wñ e̩gujo kpai e̩wñ iche̩bo̩ kibo̩ ko wa ñw O̩jo̩; oñ Aro̩n kpai abogijo Israe̩l chaka lewa ku ma je̩ uje̩wñ kpai ana Mose̩s o̩gba O̩jo̩."
EXO,18,13,"Oñ i lewatu o̩jo̩ñwa-wñ, Mose̩s la gugu kʼi kʼajo̩ amone̩ le̩, oñ amone̩ le̩ donyu Mose̩s akwo odudu gbogbo nyʼane̩."
EXO,18,14,"Tak e̩gba kʼana Mose̩s li e̩wñ kʼi ache ñw amone̩ le̩ du, i kakini, E̩wñ chʼe-kʼuwe̩ ache ñw amone̩-i? E̩wñ chi kʼuwe̩ kate gugu kʼamone̩ le̩ chaka donyʼuwe̩ akwʼodudu gbogbo nyʼane̩?"
EXO,18,15,"Taku Mose̩s ka ñw ana-wñ kakini, Todabu kʼamone̩-i awʼugbo-mi ku ma tene e̩wñ kʼO̩jo̩ ka;"
EXO,18,16,"e̩gba kʼiñwa chi ñwu ma, ma wʼugbo-mi, tak u nakʼajo̩ one̩ kpai ekeji-wñ oñ naje̩ ñwu ma ma e̩wñ uhio̩me̩ O̩jo̩ kpai uko̩-o̩la-wñ."
EXO,18,17,"Tak ana Mose̩s ka ñw u kakini, E̩wñ kʼuwe̩ ache-i nyo̩ n."
EXO,18,18,"Uwe̩ kpai amone̩ ku ma jʼugbo-we̩ abo che̩che̩le̩che̩ fai, todu e̩wñ-i woji tʼuwe̩ le; uwe̩ kate neke che n."
EXO,18,19,"E̩ nagbo̩ omu-mi ta, nako̩ we̩ ali-mi, O̩jo̩ ki la dʼugbo we̩! uwe̩ ki koji amone̩ ugbo O̩jo̩, kʼe̩ kʼo̩la-ma wʼugbo O̩jo̩;"
EXO,18,20,"uwe̩ ki la ko̩ ma e̩wñ uhio̩me̩-wñ kpai uko̩-o̩la-wñ, kʼe̩ la je̩ ñwu ma mʼo̩na ku ma ale tila, kpai e̩wñ ki dukpe̩ ku ma che."
EXO,18,21,"Uwe̩ ki ño̩ tu amone̩ le̩ kʼe̩ chi aboke̩le̩ ku ma bʼe̩wñ-i jo̩, kʼama la bʼe̩gahi O̩jo̩, aboke̩le̩ ochochi, kʼe̩wñ e̩gbaje̩ chʼe̩wñ ulaka-ma; e̩ ki ko ma nyʼabo abe̩i o̩wo̩, kʼama ki chʼamagboji one̩ icham nyʼo̩gwo̩ko̩ icham nyʼo̩gwo̩ko̩, kpai amagboji ogu me̩lu, ogume̩lu, kpai amagboji one̩ ooje ooje, kpai amagboji one̩ me̩gwa e̩gwa."
EXO,18,22,"E̩ ki je̩ ñwu ma kajo̩ amone̩-i iko du; O̩la elile du, ma ki ko wʼugbo-we̩, ama onugo ki muda kpʼoji ajo̩ re re du; abe̩le̩ tak i ame̩ ñw e̩, oñ ama abʼuwe̩ nʼadu-wñ."
EXO,18,23,"Iche̩wñ kʼuwe̩ ache abe̩le̩, kʼO̩jo̩ la ñwa ñw e̩ abe̩le̩, e̩gba le̩ uwe̩ ne̩kʼadago, oñ amone̩-i du alo tʼuña e-ma kpai ure̩do̩."
EXO,18,24,"Abe̩le̩ Mose̩s gbʼomu ana-wñ gbo̩, oñ i fʼe̩wñ kʼi ka le̩ du che."
EXO,18,25,"Mose̩s fʼaboke̩le̩ ku ma bʼe̩wñ-i jo̩ chi kwef abo Israe̩l chaka, i la mʼuma ko chʼoji amone̩ le̩, amagboji one̩ icham nyʼo̩gwo̩ko̩ icham nyʼo̩gwo̩ko̩ kpai amagboji one̩ ogume̩lu ogume̩lu kpai amagboji one̩ ooje ooje, kpai amagboji one̩ me̩gwa e̩gwa."
EXO,18,26,"Tak ama kʼajo̩ amone̩ le̩ e̩gba du; ajo̩ ki gbiti ma ko wʼugbo Mose̩s, ama o̩la re re du ama onugo kpʼoji-wñ."
EXO,18,27,Taku Mose̩s je̩ ñw ana-wñ kwʼo̩mo̩ le; oñ i le tʼane̩ e-wñ.
EXO,19,1,"Ochu e̩ke̩ta kʼamo̩ma Israe̩l kwʼoj ane̩ Ijipti dufu, o̩jo̩ le̩ gbage̩de̩ ma lewa aje̩tachi Sainai."
EXO,19,2,"Oñ abu ku ma kwo Refidim ku ma lewa aje̩tachi Sainai, ma ru ru jʼaje̩tachi le̩; abo Israe̩l la rujo̩ o̩gba uwo o̩mo̩."
EXO,19,3,"Taku Mose̩s mute̩gu nyʼugbo O̩jo̩, oñ Jihofa kʼi dʼoj uwo le̩ nʼomudala dʼo̩, i kakini, Abu kʼuwe̩ aka ñw abunyi Jeko̩b de̩, kʼe̩ laño̩ ka ñw amo̩ma Israe̩l, kakini,"
EXO,19,4,"Ame̩ fʼe̩wñ kʼomi che abo Ijipti li me̩, kpai alu kʼomi ne̩ me̩ oj ika amo̩re̩, kʼu la ko me̩ wʼugbo-mi-i."
EXO,19,5,"Todule̩, ifai, iche̩wñ ku me̩ agbʼomu-mi gbo̩ ochochi, ku me̩ la ade alo-mi, ame̩ achʼabo-mi kʼu ne̩ kwef amone̩ du; todu ane̩ ile̩ du chʼe-mi,"
EXO,19,6,me̩ la achʼamatama ku me̩ chʼabo ojane̩ʼka kpai uche̩ichi amone̩ kiafo̩ ñwu mi. O̩la kʼuwe̩ aka ñw amo̩ma Israe̩l la de̩.
EXO,19,7,"Taku Mose̩s lewa fʼabogijo amone̩ le̩ do̩ jeju, oñ i fʼo̩la du ku Jihofa ñwa ñw u-i kajane̩ ñwu ma."
EXO,19,8,"Tak amone̩ le̩ du dohi alukate kakini, E̩wñ du ku Jihofa ka le̩, awa ache. Taku Mose̩s mʼohi o̩la kʼamone̩ ka le̩ du wa ñwu Jihofa."
EXO,19,9,"Taku Jihofa ka ñwu Mose̩s kakini. Go, nawʼugbo-we̩ ef akpa ki chubi te̩ fioo, todu kʼamone̩ le̩ ki gbo̩ e̩gba kʼu nako̩la ñw e̩, ku ma ki ño̩ dʼo̩la-we̩ rʼochochi ogbegbele̩."
EXO,19,10,"Taku Jihofa ka ñwu Mose̩s kakini, Nyʼugbo amone̩ le̩ kʼe̩ fʼuma o̩la gworinyo̩ eñini kpai o̩na ku ma fo̩, kʼe̩ la je̩ ñwu ma fʼe̩wñ o̩la-ma gwe̩,"
EXO,19,11,ku me̩ fʼo̩la-me̩ mu tane̩ nede o̩jo̩ e̩ke̩ta-wñ; todu o̩jo̩ e̩ke̩ta le̩ Jihofa agwo̩ru wa oj uwo Sainai eju amone̩ le̩ du.
EXO,19,12,"Uwe̩ ki la bʼo̩gba nyʼu daka todu amone̩ le̩, kakini, Me̩ nafʼo̩la-me̩ de ku me̩ we enyʼe̩re̩ uwo le̩, me̩ ki dʼo̩wo̩ himʼo̩ n; e̩ne̩ du ki la dʼo̩wo̩ kado uwo le̩ ekpa ma akpa."
EXO,19,13,"O̩wo̩ du akadʼo n, chai okuta ma aro̩ ñw u, cho̩kpo̩ni ma atʼo̩fa ñw u; dagba i chʼe̩la abe̩re̩me̩le̩ dagba i chʼone̩, i adeju n. E̩gba ku ma fʼopo fa taa, ama ki wʼe̩re̩ uwo le̩."
EXO,19,14,"Abe̩le̩ Mose̩s gwo̩ru kwo oj uwo le̩ tane̩ nyʼugbo amone̩, oñ i fʼamone̩ le̩ o̩la gworinyo̩ ku ma fo̩; ma la fʼe̩wñ o̩la-ma gwe̩."
EXO,19,15,"Tak i ka ñw amone̩ le̩ kakini, Me̩ fʼo̩la-me̩ mu tane̩ nede o̩jo̩ e̩ke̩ta; me̩ ki te̩ me̩rʼonobule̩ n."
EXO,19,16,"Oñ i lewatu odudu o̩jo̩ e̩ke̩ta-wñ, kʼakpabana ako̩la, o̩mamanya nada, akpa ki chubi te̩ fioo la bʼoji uwo le̩ ma, tak opo chane̩ eko̩la nana tabale, oñ o̩la amone̩ du ku ma jʼef uru le̩ kwoga."
EXO,19,17,Taku Mose̩s ko amone̩ le̩ kwef uru dufu ku ma ledʼO̩jo̩; oñ ma kwodago e̩re̩ uwo le̩.
EXO,19,18,"Uwo Sainai le̩ chaka la kpʼodudu, todabu ku Jihofa gwo̩ru wa oji-wñ ef una; oñ odudu-wñ nate̩gu tʼate̩ dabe̩ne̩ kʼodudu aido, o̩chaka uwo le̩ la naga liga liga."
EXO,19,19,"Tak abu kʼuko̩la opo anana nana nyo̩gba, Mose̩s fʼo̩la ka; O̩jo̩ la nʼomu akpabana dohi ñw u."
EXO,19,20,"Abe̩le̩ Jihofa gwo̩ru wa uwo Sainai, tʼoji uwo le̩; taku Jihofa fu Mose̩s do̩ wa oj uwo le̩; Mose̩s la mute̩gu nyʼo̩mo̩."
EXO,19,21,"Taku Jihofa ka ñwu Mose̩s kakini, Mugwo̩ru tane̩ kʼe̩ juka ñw amone̩ le̩, tode̩gba ku ma gulo̩ wʼugbo Jihofa ku ma gigo, kʼuwewe-ma alenyo̩."
EXO,19,22,"E̩ ki laño̩ je̩ ñw amatama ku ma te̩me̩ru Jihofa, ku ma fʼo̩la-ma gworinyo̩ ku ma fo̩, tode̩gba ku Jihofa gwo̩ko̩ tʼuma o̩la."
EXO,19,23,"Taku Mose̩s ka ñwu Jihofa kakini, Amone̩ le̩ neke wʼugbo uwo Sainai-i n; todu uwe̩ onugo ñwa ñw a kakini, Me̩ ki bʼo̩gba nyʼuwo-i daka ku me̩ che ki fo̩."
EXO,19,24,"Taku Jihofa ka ñw u kakini, Gwo̩ru alo, tak uwe̩ kpʼAro̩n ki kpe̩re̩ te̩gu wa, e̩ ki muda je̩ ñw amatama kpai amone̩ gulo̩ wʼugbo Jihofa n, tode̩gba kʼi a gwo̩ko̩ tʼuma o̩la."
EXO,19,25,Abe̩le̩ Mose̩s mugwo̩ru nyʼugbo amone̩ le̩ oñ i ka ñwu ma.
EXO,20,1,"Tak O̩jo̩ fʼo̩la-i du ka kakini,"
EXO,20,2,"Omi che Jihofa O̩jo̩-we̩, kʼi dʼuwe̩ kwʼane̩ Ijipti wa, kwef unyi adu le̩ dufu."
EXO,20,3,E̩ ki ne̩ amo̩jo̩ omune̩ eju-mi n.
EXO,20,4,"E̩ ki gbe̩ ojibo ñw o̩la-we̩ n, abe̩k e̩wñ du ki biu e̩wñ ki dʼefojale ate̩ n, abe̩k e̩wñ ki dʼef ile̩ o̩gane̩-i n, abe̩k e-ki dʼef omi o̩gane̩ ile̩ n;"
EXO,20,5,"e̩ ki dojikane̩ ñwu ma n, e̩ ki re̩ ma n; todu omi Jihofa, O̩jo̩-we̩, O̩jo̩ ajogu u che, nadʼudu kʼamata-ma fe̩ nʼamo̩ma abo ku ma chʼulaka-mi oji gbogbo tʼo̩gba e̩ke̩ta kpai e̩ke̩le̩,"
EXO,20,6,"u muda adʼufe̩de̩nyo̩ ña abo icham nyʼo̩gwo̩ko̩ icham nyʼo̩gwo̩ko̩ ku ma fe̩do̩ mi, ku ma la fʼuko̩ kʼu te̩ de."
EXO,20,7,"E̩ ki dʼodu Jihofa, O̩jo̩-we̩, tʼalu adʼo̩ ofofo n; todu Jihofa adale ñw e̩ne̩ ki dʼodu-wñ tʼalu adʼo̩ ofofo n."
EXO,20,8,E̩ nadibekado o̩jo̩ uñmi kʼe̩ fʼu de kʼi fo̩.
EXO,20,9,O̩jo̩ me̩fa e̩ nachʼe̩wñ-we̩ kʼe̩ la fʼuko̩lo̩-we̩ du che;
EXO,20,10,"o̩jo̩ e̩kebie-wñ muda chʼo̩jo̩ uñmi ñwu Jihofa O̩jo̩-we̩; e̩ ki chʼuko̩lo̩ du o̩jo̩ le̩ n, tʼuwe̩, tʼo̩ma-we̩ e̩ne̩ke̩le̩, tʼo̩ma-we̩ onobule̩, tʼadu-we̩ e̩ne̩ke̩le̩, tʼadu-we̩ onobule̩, tʼame̩la abe̩re̩me̩le̩-we̩, tʼilowa kʼi dʼejefu alaku-we̩;"
EXO,20,11,"todu o̩jo̩ me̩fa Jihofa che efojale kpai ane̩-ile̩, tʼohimini abadi kpai e̩wñ du ki jʼefu-wñ, tak i ñmi o̩jo̩ e̩kebie-wñ; todule̩ Jihofa de̩nyo̩ ñw o̩jo̩ uñmi, oñ i fʼu che kiafo̩."
EXO,20,12,"E̩ ki bʼojima mʼata-we̩ kpai iye-we̩ kʼuwe̩ ki kwʼojolugbo oj ane̩ ki Jihofa, O̩jo̩-we̩, adu ñw e̩."
EXO,20,13,E̩ ki kpa one̩ n.
EXO,20,14,E̩ ki te̩ mʼo̩ya e̩ne̩ omune̩ n.
EXO,20,15,E̩ ki joji n.
EXO,20,16,E̩ ki gba ibenu olemi nyʼekeji-we̩ n.
EXO,20,17,"Unyi ekeji-we̩ ki nyo̩ we̩ eju kʼe̩ ne̩ n; o̩ya ekeji-we̩ ki nyo̩ we̩ eju kʼe̩ ne̩ n, abe̩k adu-wñ e̩ne̩ke̩le̩ n, abe̩k adu-wñ onobule̩ n, abe̩k o̩kokuno̩-wñ n abe̩k o̩ke̩ke̩te̩-wñ n, abe̩k e̩wñ du kʼekeji-we̩ ne̩ n."
EXO,20,18,"Oñ abu kʼibe amone̩ le̩ chaka tʼakpabana kpai o̩mamanya kpai omu o̩po kpai uwo ki akpodudu, o̩la-ma naga, oñ ma kwodago jʼo̩najiji,"
EXO,20,19,"oñ ma ka ñwu Mose̩s kakini, Uwe̩ ko̩la ñw a oñ awa agbo̩; O̩jo̩ ki muda ko̩la ñw a n, tode̩gba kʼa ku."
EXO,20,20,"Taku Mose̩s ka ñw amone̩ le̩ kakini, Me̩ ki railo n; todu O̩jo̩ wa kʼi jʼume̩ ma de̩, todu kʼe̩gahi-wñ ki mu me̩, ku me̩ we edure."
EXO,20,21,"Tak amone̩ le̩ kwodago jʼo̩najiji, oñ Mose̩s te̩me̩ru ugbo e̩chubi gbe̩m ugbo kʼO̩jo̩ de̩ le̩."
EXO,20,22,"Taku Jihofa ka ñwu Mose̩s kakini, Abu kʼuwe̩ aka ñw amo̩ma Israe̩l le̩ de̩, kakini, Ame̩ onugo li abu kʼomi dʼefojale-i ako̩la ñwu me̩."
EXO,20,23,"Ame̩ ki nʼajifa che amo̩jo̩ manyu mi n, me̩ ki la nʼo̩jamalia che amo̩jo̩ ñw o̩la-me̩ n."
EXO,20,24,"Uwe̩ ki bo̩ ubo̩ ike̩te̩ ñwu mi, tak uwe̩ akʼe̩wñ e̩gujo-we̩ kpai e̩wñ ure̩do̩-we̩, owñ chʼame̩wño̩re̩-we̩ egini kpai amo̩kokuno̩-we̩ wa kpa oji-wñ; ugbo du kʼu naje̩ ma rewa odu-mi, nawʼugbowe̩ oñ nade̩nyo̩ ñw e̩."
EXO,20,25,"I la chʼubo̩ okuta oñ e̩ ne ñwu mi, mak e̩ ki nʼokuta ku ma ñwo̩che ne n; todu iche̩wñ kʼuwe̩ du e̩wñ uko̩lo̩-we̩ ki ale̩ kadʼo mak e̩ fʼu daji me̩."
EXO,20,26,"E̩ ki la te̩gu agube tʼugbo ubo̩ iche̩bo̩-mi n, tode̩gba ku ma li ago ofo-we̩."
EXO,21,1,"Abʼe-i chʼoj ajo̩ kʼuwe̩ ako jo̩ ñwu ma, kakini,"
EXO,21,2,E̩gba kʼuwe̩ fʼe̩ne̩ Hibru la kʼi chʼadu-we̩ mak o̩do̩ me̩fa i arʼe̩; tak o̩do̩ e̩kebie-wñ i atʼane̩ ofo pioo.
EXO,21,3,Iche̩wñ kʼi chʼowñ kate wa mak owñ kate alo; iche̩wñ kʼi ne̩ o̩ya wa mak o̩ya-wñ adufu kpai owñ.
EXO,21,4,"I la che̩wñ kʼodu-wñ dʼo̩ya ñw u kʼi lafʼo̩ma e̩ne̩ke̩le̩ abe̩k onobule̩ bi ñw u, mak o̩ya le̩ kpai amo̩ma-wñ ache e-odu-wñ, oñ e̩ne̩ le̩ kate alo."
EXO,21,5,"I muda che̩wñ kʼadu le̩ ka ej o̩ja pee kakini, Nafe̩do̩ odu-mi kpai o̩ya-mi kpai amo̩ma-mi; natʼane̩ n,"
EXO,21,6,"tak odu-wñ adʼowñ wʼugbo O̩jo̩, i la adʼu wʼalugbo̩na abe̩k ugbo oli alo̩na; oñ odu-wñ anʼebije gu eti-wñ du; tak i arʼo̩ ogbegbele̩."
EXO,21,7,"E̩gba kʼone̩ mʼo̩ma-wñ onobule̩ du ta kʼi chʼadu, i atane̩ alu kʼamadu e̩ne̩ke̩le̩ atane̩ n."
EXO,21,8,"Iche̩wñ kʼi bie̩ne̩ eju odu-wñ kʼi le kʼi dʼu chʼo̩ya, e̩gbale̩ i aje̩ ñwu ma fʼu la tane̩; i nʼo̩da kʼi adʼu ta ñw abononojo n, abu kʼi fʼu gwo̩gwo̩ le̩."
EXO,21,9,"I muda che̩wñ kʼi mʼowñ du kpʼo̩ma-wñ, i ache ñw u alu kʼoji ajo̩ ka ugbo amo̩ma onobule̩."
EXO,21,10,"Iche̩wñ kʼi fʼo̩ya omune̩ ne̩ manyʼu, i nʼugbo kʼi abʼukpe̩ uje̩wñ kpʼukpo kpai ukpe̩ o̩ya wane̩ ñw u n."
EXO,21,11,"I ma la che e̩wñ me̩ta-i ñw u n, mak onobule̩ le̩ atane̩ ofofo, i anʼo̩me̩ era n."
EXO,21,12,"E̩ne̩ ki fʼe̩wñ nʼone̩ kʼi leku, ekpa ma akpa e̩ne̩ le̩."
EXO,21,13,"Iche̩wñ kʼi ma kpala anede-wñ n, chai O̩jo̩ je̩ ñw u gbajiko; e̩gbale̩ nafʼugbo kʼi ara nyi date̩ ñw e̩."
EXO,21,14,"I muda che̩wñ kʼone̩ gwejugede gwo̩ko̩ rʼone̩ o̩la kʼi fʼu kpa lef ugbeju, e̩ ki mʼu du bʼubo̩ iche̩bo̩-mi te̩, todu kʼi ku."
EXO,21,15,"E̩ne̩ kʼi fʼe̩wñ gwʼata-wñ abe̩k iye-wñ, ekpa ma akpa e̩ne̩ le̩."
EXO,21,16,"E̩ne̩ kʼi mʼoji one̩ ji, dagba i mʼu du ta, dagba ma fʼu li o̩wo̩-wñ, ekpa ma akpa e̩ne̩ le̩."
EXO,21,17,"E̩ne̩ kʼi fʼata-wñ abe̩k iye-wñ bina, ekpa ma akpa e̩ne̩ le̩."
EXO,21,18,"I la che̩wñ kʼone̩ meji jʼajiñwa, kʼoka mʼokuta du nʼekeji abe̩k ero̩kpo̩ ñw u, kʼe̩ne̩ le̩ ma ku n, kʼi muda dachi oj ate̩,"
EXO,21,19,"iche̩wñ kʼi ño̩ kwane̩ anʼo̩kpa lule̩, e̩gbale̩ e̩ne̩ kʼi gwʼone̩ mufu tane̩; chai o̩me̩ uko̩lo̩-wñ ki chi i ara ñw u, kʼi año̩ fejutʼo̩ kʼo̩la-wñ ki takpa jali."
EXO,21,20,"I la che̩wñ kʼone̩ nʼo̩kpa gwo adu-wñ e̩ne̩ke̩le̩ abe̩k onobule̩, kʼi leku nyʼo̩wo̩, ma abʼudu ñw u chuu."
EXO,21,21,"I muda che̩wñ kʼi ma ku n o̩jo̩ʼka abe̩k o̩jo̩ meji, ma abʼudu ñw u n; todu o̩ko̩-wñ de̩."
EXO,21,22,"I la che̩wñ kʼaboke̩le̩ ja kpʼo̩la-ma ku ma lewa anu onobule̩ kʼi defu, kʼi mʼo̩ma ko rinyo̩, kʼe̩wñ e̩bie̩ne̩ omune̩ ma chʼo n, ma abʼo̩ko̩ ñw e̩ne̩ kʼi wa nʼu alu kʼo̩ko̩ onobule̩ le̩ aka chuu; i aro̩me̩ alu kʼamakajo̩ ñwa te̩."
EXO,21,23,"I muda che̩wñ kʼe̩wñ e̩bie̩ne̩ omune̩ ño̩ manyʼu, mak uwe̩ adu oji koji oji."
EXO,21,24,"Eju koji eju, enyi koji enyi, o̩wo̩ koji o̩wo̩, e̩re̩ koji e̩re̩,"
EXO,21,25,"e̩gujo koji e̩gujo, agbe koji agbe, ame̩ koji ame̩."
EXO,21,26,"I la che̩wñ kʼone̩ fʼe̩wñ gwo adu-wñ e̩ne̩ke̩le̩ abe̩k onobule̩ eju kʼi fʼu kpo̩fo̩, i atʼadu le̩ no̩ tane̩ koji eju-wñ."
EXO,21,27,"I la che̩wñ kʼi fʼe̩wñ gwo adu-wñ e̩ne̩ke̩le̩ abe̩k onobule̩ alu kʼenyi-wñ muchi, i atʼadu le̩ no̩ tane̩ koji enyi-wñ."
EXO,21,28,"I la che̩wñ kʼo̩kokuno̩ rʼigba nyʼe̩ne̩ke̩le̩ abe̩k onobule̩ kʼi leku, ma arʼokuta kpa o̩kokuno̩ le̩, ma muda aje̩ e̩la-wñ n; odu o̩kokuno̩ le̩ muda mufu tane̩."
EXO,21,29,"Ama iche̩wñ kʼo̩kokuno̩ le̩ te̩tar igba akwoubi, ku ma rʼodu-wñ aino̩ kʼi ma la dʼu tʼuro n, tak i lewa fʼe̩ne̩ke̩le̩ abe̩k onobule̩ kpa, ma arʼokuta kpʼo̩kokuno̩ le̩, ma la ñʼadʼodu-wñ kpa ge̩."
EXO,21,30,"Iche̩wñ ku ma fʼe̩wñ kʼi adu la oji o̩la-wñ tane̩ ka ñw u, e̩gbale̩ i akʼe̩wñ du ku ma ka ñw u wa kʼi du la oji o̩la-wñ tane̩."
EXO,21,31,"Dagba i chʼo̩ma e̩ne̩ke̩le̩ dagba i chʼo̩ma onobule̩ kʼi rʼigba nyʼu, ma achʼo alu kʼoji ajo̩-i ka."
EXO,21,32,"Iche̩wñ kʼo̩kokuno̩ rʼigba nyʼadu e̩ne̩ke̩le̩ abe̩k onobule̩, odu-wñ akʼo̩ko̩ ajifa ogue̩gwa ñw odu adu le̩, ma lañʼarʼokuta kpʼo̩kokuno̩ le̩ ge̩."
EXO,21,33,"I la che̩wñ kʼone̩ tʼalu ura no̩ te̩, abe̩k one̩ fʼura gwa kʼi ma la du e̩wñ boma n, tak o̩kokuno̩ abe̩k o̩ke̩ke̩te̩ ñwa tʼefu-wñ,"
EXO,21,34,"e̩ne̩ kʼi ne̩ ura le̩ adʼakoji ñw u; i adʼo̩ko̩ ñw odu-wñ, tak i mʼoku e̩la le̩ du."
EXO,21,35,"I la che̩wñ kʼo̩kokuno̩ e̩ne̩ʼka fʼe-e̩ne̩ omune̩ chagbe kʼi leku, e̩gbale̩ taku ma adʼo̩kokuno̩ e-ki deju ta, ku ma fʼo̩ko̩-wñ kpe̩, taku ma akpe̩ e-ki ku."
EXO,21,36,"I la che̩wñ ku ma ma ka kʼo̩kokuno̩ le̩ te̩tarʼigba akwoubi, kʼodu-wñ ma dʼu tʼuro n; mak i aro̩me̩ o̩kokuno̩ koji o̩kokuno̩ chuu, tak i mʼe-kʼi ku du."
EXO,22,1,"I la che̩wñ kʼone̩ mʼoji o̩kokuno̩ abe̩k e̩wño̩re̩ egini ji, kʼi la fʼu kpa, abe̩k i mʼu du ta, i aro̩me̩ okuno̩ me̩lu koji o̩kokuno̩ʼka, e̩wño̩re̩ egini me̩le̩ la akoji e̩wño̩re̩ʼka."
EXO,22,2,"Iche̩wñ ku ma fʼajoji li abu kʼi agu o̩do̩ lo̩, ku ma la dʼe̩wñ nʼu kʼi leku, udu e̩bie̩-wñ dʼoji e̩ne̩ du n."
EXO,22,3,"I muda che̩wñ kʼolu muta dufu ke̩re̩bʼo̩ taku ma li, e̩gba le̩ udu e̩bie̩-wñ ado̩mo̩; i ma dukpe̩ kʼi kʼe̩wñ akoji wa chuu; i ma ne̩ e̩wñ du n, ma ki mʼowñ onugo du ta koji oji kʼi ji."
EXO,22,4,"Iche̩wñ ku ma li udeju e̩la kʼi ji o̩wo̩-wñ, dagba i chʼo̩kokuno̩, dagba i chʼo̩ke̩ke̩te̩, dagba i chʼe̩wño̩re̩ egini, i arʼo̩me̩-wñ onu meji."
EXO,22,5,"Iche̩wñ kʼone̩ kʼame̩wño̩re̩ jo̩ ajije̩ oko, abe̩k ef uche̩ achiwebe̩te̩ma, abe̩k i tʼe̩la-wñ ki anʼadu no̩ tane̩ tak i nyʼajije̩ oko e̩ne̩ omune̩, mak i ako e̩wñ e-ki nyo̩ tule efu uche̩ e-wñ, kpai ef uche̩ achiwebe̩te̩ma-wñ ro̩me̩ koji."
EXO,22,6,"Iche̩wñ kʼuna kwotane̩ kʼi la fʼe̩tutu mu gbogbo tak i fʼo̩bo o̩ka abe̩k e-ki dago jo̩, abe̩k i fʼuche̩ onugo gujo rinyo̩; e̩ne̩ ki gwʼuna le̩ aro̩me̩ alu ki cheju-wñ chuu."
EXO,22,7,"Iche̩wñ kʼone̩ mʼo̩ko̩ abe̩k ane̩ ko nyʼekeji-wñ o̩wo̩ kʼi de, taku ma mʼu ji kwef unyi e̩ne̩ le̩, iche̩wñ ku ma fʼajoji le̩ li, i aro̩me̩-wñ onu meji."
EXO,22,8,"Iche̩wñ ku ma ma li ajoji le̩ n, tak odu unyi le̩ ate̩wʼugbo O̩jo̩, ku ma li abe̩k i dʼo̩wo̩-wñ tunyu ane̩ ekeji-wñ abe̩k i che n."
EXO,22,9,"Todu o̩la du ku ma daba, dagba i chʼutodu o̩kokuno̩ todu o̩ke̩ke̩te̩, todu e̩wño̩re̩ egini, todu ukpo o̩la, abe̩ku todu e̩wñ du ki lenyo̩, e-kʼe̩ne̩ʼka aka kakini, E̩wñ le̩ de̩, ama meji anʼalu-ma wa o̩gba O̩jo̩ aka; e̩ne̩ kʼO̩jo̩ akpʼo̩ abi aro̩me̩ ñw ekeji-wñ onu meji."
EXO,22,10,"Iche̩wñ kʼone̩ dʼo̩ke̩ke̩te̩ abe̩k o̩kokuno̩ abe̩k e̩wño̩re̩ egini abe̩k e̩ta abe̩re̩me̩le̩ du nyʼekeji-wñ o̩wo̩ kʼi de, kʼe̩la le̩ leku abe̩k e̩wñʼka chʼo abe̩k e̩wñʼka fʼu ne bʼo̩mo̩ te̩, kʼe̩ne̩ du ma liʼu n,"
EXO,22,11,"maku Jihofa ego̩ adʼagbagba ama meji, ku ma li abe̩k i dʼo̩wo̩ kado e̩wñ ekeji-wñ n, tak e̩ne̩ ki nʼe̩ agba ego̩ kʼi go̩ le̩, oñ e̩ne̩ le̩ ma adʼakoji-wñ wa ge̩ n."
EXO,22,12,"Ama iche̩wñ ki chʼeji ma ji kwugbo-wñ, i adʼakoji ñw e̩ne̩ kʼi ne̩."
EXO,22,13,"Iche̩wñ kʼi chefana pe̩le̩ pe̩le̩, i ki mʼu ko wa kʼi chʼijali-wñ; i aro̩me̩ koji e̩wñ ku ma fana n."
EXO,22,14,"I la che̩wñ kʼone̩ bi e̩wñʼka ugbo ekeji-wñ, kʼe̩wñʼka chʼo, abe̩k i leku, kʼodu-wñ ma dʼugbo e̩wñ le̩ n, e̩ne̩ ki bi adʼakoji-wñ ñw odu-wñ chuu."
EXO,22,15,"Iche̩wñ kʼodu-wñ dʼugbo-wñ, i aro̩me̩ koji n; i la che̩wñ ki chʼe̩faya i faya, mak e-le̩ dʼef o̩me̩ ki ra le̩."
EXO,22,16,"I la che̩wñ kʼe̩ne̩ke̩le̩ fʼo̩ma onobule̩ kʼi ma mʼe̩ne̩ke̩le̩ n ku ma ma du kpʼo̩ko̩ ta n gwo̩gwo̩, kʼi la bʼo̩ dachi, i achʼana-wñ kʼi mud o̩ya-wñ."
EXO,22,17,"Iche̩wñ kʼata-wñ ko̩ edʼu ñw u pioo, mak i adʼo̩ko̩ ro̩me̩ alu ku ma chʼana onobule̩ kʼi ma ma e̩ne̩ke̩le̩ n."
EXO,22,18,E̩ ki je̩ ñw ajochu kʼi deju n.
EXO,22,19,Ekpa ma akpa e̩ne̩ du kʼi bʼe̩la abe̩re̩me̩le̩ dachi.
EXO,22,20,"E̩ne̩ kʼi fʼe̩wñ kpa ñw o̩jo̩ omune̩ kʼi ma che Jihofa kate n, ma adu te̩ ñw O̩jo̩."
EXO,22,21,"E̩ ki chʼilowa ihianyi n, e̩ ki la fʼu kpama n, todu ame̩ chʼamilowa ane̩ Ijipti le̩."
EXO,22,22,"E̩ ki fʼo̩yaukuo̩ko̩ dema n, abe̩k o̩ma kʼi ma nʼata n."
EXO,22,23,"Iche̩wñ kʼe̩ fʼuma dema re ku ma la raku do̩ mi, nagbo̩ aku-ma chuu;"
EXO,22,24,"uwe̩do̩-mi la akpuna nyo̩gba, oñ nadʼo̩kwo̩chageli kpa me̩; tak amo̩ya-me̩ amud amo̩yaukuo̩ko̩, amo̩ma-me̩ la anʼata n."
EXO,22,25,"Iche̩wñ kʼe̩ne̩-miʼka kʼi chʼe̩no̩bata dʼugbo-we̩ kʼe̩ fʼo̩ko̩ me̩ ñw u, e̩ ki chʼo dab e̩ne̩ kʼe̩ dʼo̩ko̩ ta ñw u n; e̩ ki la bʼabune ñw u n."
EXO,22,26,"Iche̩wñ kʼekeji-we̩ dʼukpo-wñ tʼofʼo̩ko̩ ñw e̩, uwe̩ ki mʼe̩wñ-wñ ko ñw u tak olu ki tunyʼane̩;"
EXO,22,27,"todu e̩wñ kate kʼi ne̩ bʼo̩la ma de̩, e̩wñ kʼi adu bʼaño̩la-wñ ma i che; e̩wñ i adʼu bʼo̩la ma adachi? Oñ i awatu e̩gba kʼi araku do̩ mi, nagbo̩, todu e̩ne̩ kʼi ali one̩ eju omi che."
EXO,22,28,"E̩ ki bʼO̩jo̩ ina n, e̩ ki la nama ñw idachi amone̩-we̩ n."
EXO,22,29,E̩ ki che̩du eko e̩gbaru e̩wñ e̩yo̩ etito̩ kʼe̩ gwu kpai omi agwo̩ko̩lo̩-we̩ wa ñw O̩jo̩ n.
EXO,22,30,"Abe̩le̩ uwe̩ ache kpai amo̩kokuno̩-we̩, kpai ame̩wño̩re̩-we̩ egini: i adʼugbo iye-wñ o̩jo̩ mebie; tak o̩jo̩ e̩ke̩jo̩-wñ uwe̩ adʼu wa ñwu mi."
EXO,22,31,Oñ ame̩ achʼaboke̩le̩ kiafo̩ ñwu mi; todule̩ me̩ ki je̩ o̩re̩la du kʼe̩la fana oko n; ame̩ ki mʼe-le̩ ko rikpolo ñw amabia.
EXO,23,1,E̩ ki gba o̩la o̩lemi kʼe̩ du ka n. E̩ ki du o̩wo̩-we̩ dama kpai e̩ne̩bibi kʼe̩ mud e̩nibenu o̩lachi n.
EXO,23,2,E̩ ki tʼo̩wo̩ one̩ ubi kʼe̩ che e̩wñ bie̩ne̩ n; e̩ ki la rida tʼo̩wo̩ one̩ ubi kʼe̩ gbibenu kʼe̩ rʼoji ajo̩ da n;
EXO,23,3,e̩ ki la lʼe̩nubie̩ eju tod ale-wñ ef o̩la n.
EXO,23,4,"Iche̩wñ kʼe̩ de kpai o̩kokuno̩ abe̩k o̩ke̩ke̩te̩ e̩no̩la-we̩ kʼi achila rinyo̩, e̩ dʼu dabi wa ñw u."
EXO,23,5,"Iche̩wñ kʼe̩ li o̩ke̩ke̩te̩ e̩ne̩ ki achulaka we̩ kʼadu fʼu ka mʼane̩, e̩ nago ehiʼu tinyo̩ o̩mo̩, ebo̩che e̩ bʼo̩ che."
EXO,23,6,E̩ ki rʼoji ajo̩ enale-we̩ da n.
EXO,23,7,"E̩ nahimama o̩la olemi, e̩ ki kpa e̩ne̩ hiolo kpai e̩ne̩ o̩kpakpa n; todu omi adale ñw e̩ne̩bibi n."
EXO,23,8,"E̩ ki la gbʼo̩ko̩ obi n; todu o̩ko̩ obi afʼeju abo ki gane̩ chubi, i ñʼarʼo̩la abo o̩kpakpa da ge̩."
EXO,23,9,"E̩ ki kpʼilowa ma n; todu ame̩ chema alu kʼe̩do̩ ilowa de̩, abu kʼame̩ chʼamilowa ane̩ Ijipti le̩."
EXO,23,10,O̩do̩ me̩fa e̩ la agbe̩ e̩wñ ane̩-we̩ kʼe̩ la kʼe̩ro-wñ wʼunyi;
EXO,23,11,"e̩ muda ato̩no̩ o̩do̩ e̩kebie-wñ ki ñmi, o̩wo̩-we̩ ki muta, kʼabo-we̩ ku ma chʼe̩nale ki je̩; e̩wñ kʼama le̩ to̩no̩, ame̩wñ iñmi oko ki je̩. Abe̩le̩ e̩ ñʼache kpai uche̩ achiwebe̩te̩ma-we̩ kpai uche̩ o̩lif-we̩ ge̩."
EXO,23,12,"O̩jo̩ me̩fa e̩ chʼuko̩lo̩-we̩ kade, o̩jo̩ ekebie-wñ e̩ la ñmi; todu kʼo̩kokuno̩-we̩ kpai o̩ke̩ke̩te̩-we̩ ki li uña uñmi, kʼo̩la o̩ma adu-we̩ onobule̩ kpai ilowa ki ruko."
EXO,23,13,"E̩ ki fejutʼe̩wñ du kʼomi ko̩la ñw e̩-i; e̩ ki dedʼodu amo̩jo̩ omune̩ n, e̩ ki la je̩ ñwu ma gbʼodu-wñ alu-we̩ n."
EXO,23,14,E̩ ki de uje̩wñ uyo̩ ñwu mi onu me̩ta o̩do̩ du.
EXO,23,15,"Uwe̩ ki de uje̩wñ uyo̩ kʼo̩jo̩wu ma dʼo̩ n; e̩ ki je̩ uje̩wñ kʼo̩jo̩wu ma dʼefu-wñ n o̩jo̩ mebie, iko kʼu da ñwu me̩ ochu Abib, alu kʼu ñwa ñw e̩ le̩, todu ef ochu le̩ e̩ kwʼIjipti dufu. E̩ne̩ du la adufu wʼo̩gba-mi o̩wo̩ ofo n."
EXO,23,16,"Uwe̩ ki de uje̩wñ uyo̩ e-e̩wñ oko eko wʼunyi, owñ chʼejo̩ga e̩wñ kwef akanya uko̩lo̩-we̩ kʼe̩ che, owñ chʼe-kʼe̩ gbe̩ oko. E̩ ki la de uje̩wñ uyo̩ e-e̩wñ akule̩ eko wʼunyi e̩gba kʼo̩do̩ da, owñ chʼe̩gba kʼe̩ fʼe̩wñ kʼe̩ chʼakanya-wñ oko le̩ ko wʼunyi."
EXO,23,17,Onu me̩ta o̩do̩ du aboke̩le̩-we̩ chaka akʼo̩la-ma wa jo̩ o̩gba Ondu Jihofa.
EXO,23,18,E̩ ki kʼe̩bie̩ e̩wñ ku me̩ kpa ñwu mi wa ñwu mi manyu e̩wñ kʼo̩jo̩wu dʼo̩ n; ula e̩la ef uje̩wñ uyo̩-mi abo̩ gbʼodudu n.
EXO,23,19,"E̩wñ ejodudu pale ef ejo̩ga ane̩-oko-we̩, e̩ ki ko wʼef unyi Jihofa O̩jo̩-we̩."
EXO,23,20,"Go, omi akpʼonuche̩ʼka tʼo̩gba-we̩ kʼi fʼuwe̩ de ej o̩na le̩, kʼi laño̩ dʼuwe̩ wa uña e-kʼomi ñwo̩che te̩."
EXO,23,21,"Me̩ fʼo̩la-me̩ de o̩gba-wñ, ku me̩ la gbʼomu-wñ gbo̩; me̩ ki la rʼe̩re̩ ubi ñw u n, todu i atʼada ku me̩ je̩ no̩ ñwu me̩ n; todu odu-mi dʼefu-wñ."
EXO,23,22,"Iche̩wñ kʼuwe̩ muda agbʼomu-wñ gbo̩ ochochi, kʼe̩ la che e̩wñ du kʼu naka, e̩gbale̩ nachʼe̩nebi abo ku ma chʼame̩nebi-we̩, oñ nakobʼabo ku ma kobʼuwe̩."
EXO,23,23,"Todu onuche̩-mi atʼuwe̩ o̩gba, kʼi la mʼuwe̩ du nyʼugbo abo Amo̩r kpai abo He̩t kpai abo Pe̩re̩z kpai abo Kenan kpai abo Hifai kpai abo Je̩bius, oñ nakʼuma da rinyo̩."
EXO,23,24,"E̩ ki dojikane̩ ñw amo̩jo̩ e-ma n, e̩ ki re̩ ma n, e̩ ki la che likpa uko̩lo̩-ma n, e̩ ki muda gu uma lo̩ hioko, kʼe̩ la kʼojibo-ma kpo̩fo̩ ye̩ge̩ye̩ge̩."
EXO,23,25,"Uwe̩ ki re̩ Jihofa O̩jo̩-me̩, tak owñ ade̩nyo̩ ñw uje̩wñ-we̩ kpai omi-we̩: owñ la akʼo̩ga bʼalumeji-we̩ te̩."
EXO,23,26,"E̩wñ du la akʼo̩ma rinyo̩ n, e̩wñ du la achʼagaji oj ane̩-we̩ n; naje̩ ñw aluka o̩jo̩-we̩ ki jo̩ kpa."
EXO,23,27,"Naje̩ ñw ailo-mi ki tʼuwe̩ o̩gba, oñ nadʼamone̩ du kʼe̩ nyʼugbo ma le̩ utu, u la aje̩ ñw ame̩nebi-we̩ chaka mubidagbʼe̩."
EXO,23,28,"Nakpʼamanukpe tʼuwe̩ o̩gba, ma la anʼabo Hifai kpai abo Kenan kpai abo He̩t bʼuwe̩ o̩gba te̩."
EXO,23,29,"U la ane̩ ma kwo bʼe̩ o̩gba te̩ o̩do̩ okate n, tode̩gba kʼane̩ le̩ mud akpokpo te̩, kʼame̩wñ iñmi oko awewe nyʼuwe̩ o̩la."
EXO,23,30,"O̩pe̩ pe̩ pe̩ nane̩ ma kwo bʼe̩ o̩gba te̩, gbogbo tak e̩ wewe kʼe̩ la mʼane̩ le̩ gba."
EXO,23,31,"Omi la ahi o̩me̩-we̩ te̩ akwʼohimini Ekpikpa gbogbo wa kado ohimini abo Filistia, kpai akwo aje̩tachi le̩ gbogbo wʼohimini Yufretis; todu nakʼabo ane̩ le̩ nyʼef o̩wo̩-we̩, oñ uwe̩ ane̩ ma kwo bʼe̩ o̩gba te̩."
EXO,23,32,"E̩ ki kpʼalo du kpai ama n, abe̩k amo̩jo̩-ma n."
EXO,23,33,"Ama le̩ adodo oj ane̩-we̩ n, tode̩gba ku ma je̩ ñw e̩ du mi re; todu iche̩wñ kʼuwe̩ re̩ amo̩jo̩ e-ma, i achʼoku ñw e̩ chuu."
EXO,24,1,"Tak i ka ñwu Mose̩s kakini, E̩ mute̩gu wʼugbo Jihofa-i, uwe̩ kpai Aro̩n kpai Nedab kpai Abaihiu, kpai abogijo Israe̩l e̩te̩gwa, ku me̩ dojikane̩ jo̩ o̩najiji."
EXO,24,2,"Mose̩s kate ate̩ me̩ru ugbo Jihofa; abo kibo̩ muda ate̩ me̩rʼu n, abo kibo̩ ki la te̩gu wa kpai owñ n."
EXO,24,3,"Taku Mose̩s lewa dʼo̩la Jihofa le̩ chaka ka ñw amone̩ le̩ kpai oji ajo̩-wñ kʼi kojo̩ chaka; tak amone̩ le̩ chaka dohi alukate, ma kakini, O̩la du ku Jihofa ka le̩ awa ache."
EXO,24,4,"Taku Mose̩s fʼo̩la Jihofa du ko̩ nyʼe̩wñ. Oñ i takpa kwane̩ odudu, i la fʼubo̩ iche̩bo̩ ne e̩re̩ uwo o̩mo̩, kpai e̩wñ eguanyane̩ dago me̩gweji, likpa alu kʼo̩lo̩pu o̩lo̩pu abo Israe̩l chʼe̩gwe̩ji."
EXO,24,5,"Tak i fʼabokolobia amo̩ma Israe̩l kpuche̩, abo le̩ la kʼamo̩kokuno̩ wa chʼe̩wñ e̩gujo, ma laño̩ fʼe̩wñ ure̩do̩ kpa ñwu Jihofa."
EXO,24,6,"Taku Mose̩s mʼukpe̩reji e̩bie̩ le̩ du, oñ imʼu du danyu ugba jo̩, i la mʼukpe̩re̩ji e̩bie̩ le̩ du tafio̩ ubo̩ iche̩bo̩;"
EXO,24,7,"tak i mʼo̩takada alo du, oñ i fʼo̩kalatu-wñ che nyʼamone̩ le̩ eti; taku ma kakini, E̩wñ du ki Jihofa ka le̩, awa ache, a la agbʼo̩la-wñ gbo̩."
EXO,24,8,"Taku Mose̩s mʼe̩bie̩ le̩ du oñ i tafio̩ amone̩ le̩ o̩la, i kakini, Me̩ go, e̩bie̩ alo e-ki Jihofa kpe̩ kpai ame̩ ugbo o̩la-i du de̩."
EXO,24,9,Taku Mose̩s kpai Aro̩n kpai Nedab kpai Abaihiu kpai abogijo Israe̩l e̩te̩gwa le̩ mute̩gu le.
EXO,24,10,"Oñ ma fʼO̩jo̩ e-Israe̩l li, uko̩lo̩ okuta safaya la dʼo̩gane̩ e̩re̩-wñ dab ajita, i de̩ gbaa dabe̩ne̩ kʼefojale onugo."
EXO,24,11,"I la dʼo̩wo̩ kado amidachi ef amo̩ma Israe̩l le̩ n; ma fʼO̩jo̩ li, ma la je̩ e̩wñ, ma la ñmo̩."
EXO,24,12,"Taku Jihofa ka ñwu Mose̩s kakini, Mute̩gu wʼoj uwo ugbo-mi-i, kʼe̩ dago omo̩; kʼu nakʼalo okuta le̩ ñw e̩, manyʼuko̩-o̩la kpai uko̩ kʼu te̩ ñw e̩ e-kʼomi kʼorubutu-wñ-i ku ma ko̩che̩."
EXO,24,13,"Abe̩le̩ Mose̩s kpai Jo̩shua kʼi ache uko̩lo̩ ñw u kwane̩, oñ Mose̩s mute̩gu tʼoj uwo O̩jo̩."
EXO,24,14,"Oñ i ka ñw abogijo le̩ kakini, Me̩ nede wa emi gbogbo kʼa dabiwa ugbo me̩; me̩ go, Aro̩n kpai He̩r la jʼugbo-me̩; e̩ne̩ du ki nʼo̩la, i ki nyʼugbo ma."
EXO,24,15,"Taku Mose̩s mute̩gu tʼoj uwo, oñ akpa le̩ bʼoj uwo-wñ ma."
EXO,24,16,"Tak ojima Jihofa lewa gugu oj uwo Sainai, akpa le̩ la bʼoji-wñ ma gbogbo o̩jo̩ me̩fa; tak o̩jo̩ e̩kebie-wñ, i dʼalumeji akpa le̩ ado̩ Mose̩s udo̩."
EXO,24,17,E̩ go ojima Jihofa la dab una ki afʼe̩wñ lie̩ oj uwo le̩ eju amo̩ma Israe̩l.
EXO,24,18,"Taku Mose̩s mugudu tʼalumeji akpa, oñ i mute̩gu tʼoj uwo le̩. Mose̩s la dʼoj uwo le̩ o̩jo̩ o̩gbo̩ meji kpai odu o̩gbo̩ meji."
EXO,25,1,"Taku Jihofa ka ñwu Mose̩s kakini,"
EXO,25,2,E̩ nako̩la ñw amo̩ma Israe̩l ka kʼama ki fʼe̩wñ ku ma ko ne jo̩ le̩ te̩re̩ wa ñwu mi; me̩ gba e̩wñ ku ma te̩re̩ wa ñwu mi le̩ o̩wo̩ e̩ne̩ du kʼe̩do̩-wñ du.
EXO,25,3,E̩wñ ku ma ko ne jo̩ ku me̩ agba o̩wo̩-ma le̩ de̩: o̩jamalia kpai ajifa kpai ebijeikpa
EXO,25,4,kpai e̩wñ odufa kpai ekpikpa odufa kpai ekpikpa kpai ukpo line̩n ku ma hi reju kpai edudu ewo
EXO,25,5,kpai año̩ okolo ku ma hi ekpikpa kpai año̩ e̩la omiʼka kpai oli akesia
EXO,25,6,kpai ekpo tod agege kpai e̩wñ kwe̩ kwe̩ kwe̩ ku ma du chʼotulale tod ekpo ku ma du ba tʼone̩ oji kpai e-ki chʼutodu otulale ku ma gujo kʼi akpo le̩
EXO,25,7,"kpai okuta one̩ks kpai okuta ojoji ku ma dʼo̩na nyʼu, tod e̩fo̩d kpai e̩wñ ube̩do̩ma le̩."
EXO,25,8,"E̩ ki la je̩ ñwu ma che uña kiafo̩ ñwu mi, kʼu gugu efu-ma."
EXO,25,9,"Likpa e̩wñ du kʼu nadu ña uwe̩, uwo̩li uña ugugu le̩, kpai uwo̩li e̩wñ eku du ki jʼefu-wñ, abe̩le̩ ame̩ ki che."
EXO,25,10,"Ma ki ne̩ oli akesia che akpati, ujiji-wñ ki chʼohibo̩wo̩ meji nyʼukpe̩reji, unabe̩-wñ la chʼohibo̩wo̩ʼka nyʼukpe̩re̩-ji, o̩gba-wñ la chʼohibo̩wo̩ʼka nyʼukpe̩reji."
EXO,25,11,"E̩ ki la kʼo̩jamalia hiolo bʼo̩la-wñ ma, tʼejefu-wñ, tʼejo̩do̩da-wñ, e̩ ki laño̩ fʼo̩jamalia gwu pe̩te̩ke̩ kʼe̩ du lamʼeti-wñ daka."
EXO,25,12,"E̩ ki la fʼo̩na o̩jamalia me̩le̩ da dab elika todu-wñ, kʼe̩ du tunyʼe̩re̩-wñ me̩le̩, elika meji ajʼo̩wo̩ʼka-wñ, elika meji la ajʼo̩wo̩ ekeji."
EXO,25,13,E̩ ki dʼoli akesia fa ugbo̩lo̩ oli kʼe̩ mʼo̩jamalia ko wenyʼu.
EXO,25,14,"E̩ ki la mʼugbo̩lo̩ oli le̩ ko tunyʼelika o̩wo̩ mejeji akpati le̩, ku ma du oli le̩ ne̩ akpati."
EXO,25,15,Ugbo̩lo̩ oli le̩ atunyʼelika akpati: ma ki wʼo̩ bʼo̩ te̩ n.
EXO,25,16,Tak uwe̩ ako e̩wñ ibenu kʼomi ako ñw e̩ nyʼef akpati le̩.
EXO,25,17,"Tak uwe̩ ki nʼo̩jamalia hiolo che uchi-wñ ki chʼugugu unye̩do̩; ujiji-wñ ki chʼohibo̩wo̩ meji nyʼukpe̩reji, unabe̩-wñ la achʼohibo̩wo̩ʼka nyʼukpe̩reji."
EXO,25,18,"Uwe̩ ki la nʼo̩jamalia che amiche̩rub meji; eruru oñ e̩ gwu, ma ajo̩ iba ugugu unye̩do̩ le̩ mejeji."
EXO,25,19,"Cherubʼka adʼiba-wñ o̩wo̩ʼka, che̩rub ekeji la adʼiba-wñ o̩wo̩ ekeji; me̩ ki che amiche̩rub le̩ ki chʼalu okate kpai ugugu unye̩do̩ iba-wñ mejeji."
EXO,25,20,"Oñ amiche̩rub le̩ anʼika-ma dala ate̩, ika-ma ata ate̩ adebonʼoji ugugu unye̩do̩, ma akpejuru omune̩; eju amiche̩rub le̩ afe̩ru ugugu unye̩do̩ le̩."
EXO,25,21,Tak uwe̩ ki du ugugu unye̩do̩-i tʼoji akpati le̩; tak e̩ mʼe̩wñ ibenu kʼomi ako ñw e̩ ko nyʼef akpati le̩.
EXO,25,22,"O̩mo̩ le̩ omi ade kpai uwe̩, oñ nadʼate̩ ugugu unye̩do̩, agbagba amiche̩rub ku ma jo̩ oj akpati e̩wñ ibenu le̩ achʼoluka kpai uwe̩, oluka e̩wñ du kʼu nañwa ñw e̩ ugbo amo̩ma Israe̩l nache kpai uwe̩ o̩mo̩."
EXO,25,23,"Tak uwe̩ ane̩ oli akesia fa ite-bulu; ujiji-wñ ki chʼohibo̩wo̩ meji, unabe̩-wñ la achʼohibo̩wo̩ʼka, o̩gba-wñ la achʼohibo̩wo̩ʼka nyʼukpe̩reji."
EXO,25,24,"E̩ ki du o̩jamalia hiolo bʼo̩la-wñ ma, kʼe̩ la fʼo̩jamalia gwu pe̩te̩ke̩ kʼe̩ du lamʼeti-wñ daka."
EXO,25,25,"E̩ ki la fʼo̩gba bu nyʼoji-wñ daka kʼunabe̩ e-le̩ kʼi chʼe̩do̩wo̩ʼka, tak e̩ fʼo̩jamalia gwu pe̩te̩ke̩ kʼe̩ dʼu lamʼo̩gba-wñ daka."
EXO,25,26,"Uwe̩ ki la ada elika o̩jamalia me̩le̩ todu-wñ, oñ e̩ mʼelika le̩ ko nyʼalo-wñ me̩le̩ ugbo e̩re̩-wñ me̩le̩."
EXO,25,27,Elika le̩ ame̩ru o̩gba ku ma bu nyʼu ki chʼugbo kʼoli ku ma adu ne̩ itebulu le̩ atunyu.
EXO,25,28,"E̩ la anʼoli akesia che ugbo̩lo̩ oli kʼe̩ du o̩jamalia wenyu o̩la-wñ, todu ku ma dʼe-le̩ ne̩ itebulu le̩."
EXO,25,29,Uwe̩ ki che ugba-wñ kpai ucha-wñ kpai ago iche̩bo̩-wñ kpai ukpa ku ma ane̩ dʼomi iche̩bo̩ danyʼoji e̩wñ iche̩bo̩; e̩ ki nʼo̩jamalia ki de̩ hiolo che.
EXO,25,30,Uwe̩ ki la kʼakala eju O̩jo̩ jʼoji itebulu le̩ o̩gba-mi oko-ko̩lo̩.
EXO,25,31,"Tak uwe̩ anʼo̩jamalia hiolo che akete agege. Eruru ma agwu akete le̩, e̩re̩-wñ kpʼoli-wñ kpʼe̩bu-wñ kpʼakpo-wñ kpai ododo-wñ achʼokate kpai owñ;"
EXO,25,32,"e̩to̩ me̩fa adufu akolo-wñ; e̩to̩ akete me̩ta adufu akolo-wñ oka, oñ e̩to̩ akete me̩ta adufu akolo-wñ ekeji;"
EXO,25,33,"e̩bu-wñ me̩ta ku ma che ki dabe̩ne̩ kʼalmo̩nd ajʼef e̩to̩ʼka, e̩ne̩ne̩ne̩ne̩ anʼakpo-wñ kpai ododo-wñ; e̩bu me̩ta ku ma che dabe̩ne̩ kʼalmo̩nd ñʼajʼef e̩to̩ ekeji, e̩ne̩ne̩ne̩ne̩ anʼakpo-wñ kpai ododo-wñ. Abe̩le̩ i ade̩ ñw e̩to̩ me̩fa ki dufu o̩la akete agege le̩;"
EXO,25,34,"tak e̩bu-wñ me̩le̩ ku ma che dabe̩ne̩ kʼalmo̩nd ajʼo̩la onugo akete le̩ manyʼakpo-wñ kpai ododo-wñ,"
EXO,25,35,"takakpo adʼofe e̩to̩ meji, oñ akpo adʼofe e̩to̩ meji, akpo adʼofe e̩to̩ meji. Abe̩le̩ i de̩ todu e̩to̩ me̩fa ki dufu o̩la akete agege le̩."
EXO,25,36,"Akpo-wñ kpai e̩to̩-wñ achʼalu okate kpai owñ, o̩chaka-wñ chʼuko̩lo̩ okate ku ma nʼo̩jamalia hiolo gwu eruru."
EXO,25,37,Tak e̩ fʼagege-wñ mebie che; ma la akʼo jo̩ ki chʼugane̩ o̩gba-wñ o̩mo̩.
EXO,25,38,Ma anʼo̩jamalia hiolo che alapa-wñ ku ma ne̩ kpʼuna lu kpai ugba ku ma ko e̩wñ ku ma du kpʼuna lunyʼu.
EXO,25,39,"O̩jamalia ki de̩ hiolo alu tale̩nt oka oñ e̩ du che, kpai e̩wñ eku-i du."
EXO,25,40,"E̩ nago, kʼe̩ che wo̩li e̩wñ ku ma du ñʼuwe̩ oj uwo-i."
EXO,26,1,Tak uwe̩ ki kʼibali ukpo me̩gwa ta che uña ugugu; ukpo-wñ ki che line̩n ku ma hi reju kʼowu-wñ chʼe̩da bie̩ kʼi chʼodufa kpai odufa ekpikpa kpai ekpikpa; amiche̩rub kʼabo ku ma chʼo̩ka uko̩lo̩-wñ che ajʼo̩la-wñ.
EXO,26,2,"Ujiji ibali ukpo ku ma ko̩ ta le̩ okoke la achʼohibo̩wo̩ ogu nyoke me̩jo̩, unabe̩-wñ okoke la achʼo̩hibo̩wo̩ me̩le̩; e̩ñwa o̩chaka ukpo ku ma ko ta le̩ achʼalukate."
EXO,26,3,Ibali ukpo me̩lu agamʼomune̩; ukpo me̩lu ki bo̩ la agamʼomune̩ ge̩.
EXO,26,4,E̩ ki la che ate odufa nyʼeti ibali ukpo ku ma ko ta le̩ e-ki dʼotitala e̩gwodama-wñ oka; abe̩le̩ uwe̩ ñʼache nyʼeti ibali ukpo ki dʼoditala e̩gwodama-wñ ekeji.
EXO,26,5,"Uwe̩ ki che ate ooje nyʼe̩gwodama ibali ukpo ku ma ko ta le̩ oka, e̩ ki laño̩ che ate ooje nyʼeti e̩gwodama ibali ukpo ku ma ta le̩ ekeji; ate ukpo meji le̩ akpejurʼomune̩."
EXO,26,6,"Tak uwe̩ ki nʼo̩jamalia che atanyi-wñ ooje, kʼe̩ ne̩ atanyi le̩ fʼukpo ku ma ko ta le̩ gamʼomune̩: abe̩le̩ oñ uña ugugu le̩ achʼokate."
EXO,26,7,Tak uwe̩ ki ño̩ nʼedudu ewo hi ibali ibali ukpo kʼi chʼunyabo kʼi abʼuña ugugu le̩ ma; uwe̩ ki che ibali-wñ me̩gwaka.
EXO,26,8,"Ujiji ibali-wñ okoke achʼohibo̩wo̩ ogue̩gwa, unabe̩ ibali-wñ okoke achʼohibo̩wo̩ me̩le̩; e̩ñwa ibali ibali me̩gwaka le̩ achʼalukate."
EXO,26,9,"Tak e̩ namʼibali ukpo ku ma ta le̩ me̩lu ko̩ gamʼomune̩, e̩ ki ño̩ kʼibali me̩fa gamʼomune̩ ojoji, ibali e̩ke̩fa ki bale nʼo̩gba unyabo le̩."
EXO,26,10,Uwe̩ ki la chʼate ooje nyʼeti ibali ukpo ku ma ko ta e-kʼi dʼotitala o̩wo̩ʼka ñw abʼe-ku ma gamʼomune̩ le̩; kpai ate ooje nyʼeti ibali ukpo otitala ef abo ekeji ku ma gamʼomune̩ le̩.
EXO,26,11,"Tak e̩ ki fʼatanyi ebijeikpa ooje che, kʼe̩ kʼatanyi le̩ tunyʼate, kʼe̩ la fʼunyabo gamʼomune̩ kʼi mud okate."
EXO,26,12,"Tak ukpo ku ma ko ta kibo̩ le̩ kʼi a bale unyabo, ukpe̩reji ibali ki bo̩ le̩, e-le̩ abale ejubi uña ugugu."
EXO,26,13,"Tak ohibo̩wo̩ʼka o̩wo̩ʼka-wñ kpai ohibo̩wo̩ʼka o̩wo̩ ekeji-wñ, owñ chʼe-kʼukpo ku ma ko ta le̩ jiji tʼunyabo le̩, e-le̩ abale nʼiba uña ugugu ej emi-wñ kpai ejano̩mo̩-wñ, kʼi bʼo ma."
EXO,26,14,"Tak uwe̩ ki kʼaño̩ okolo ku ma hi ekpikpa che e̩wñ ki abʼoji unyabo le̩ ma, kʼe̩ la nʼaño̩ e̩la omi le̩ che e̩wñ ki abʼoji e-le̩ ate̩ ma."
EXO,26,15,"Tak uwe̩ ane̩ oli akesia che akatakpo uña ugugu le̩, edago i adago."
EXO,26,16,"Ujiji akatakpoʼka ache ohibo̩wo̩ me̩gwa, unabe̩ akatakpoʼka oka la ache ohibo̩wo̩ʼka nyʼukpe̩re̩ji."
EXO,26,17,"Akatakpo du ane̩ e̩re̩ meji e̩ji, ku ma jo̩ okujo̩; abe̩le̩ uwe̩ ki che nyʼakatakpo uña ugugu le̩ du."
EXO,26,18,Uwe̩ ki fʼakatakpo che todu uña ugugu le̩; akatakpo ogu achʼutodu o̩wo̩ o̩pata-wñ o̩gane̩;
EXO,26,19,"uwe̩ ki la ane̩ ajifa che o̩ka o̩gbo̩ meji kʼoli akatakpo ogu le̩ ki dago jo̩ oji-wñ, o̩ka meji ajʼofe akatakpoʼka todu e̩re̩-wñ meji, o̩ka meji ki ño̩ jʼofe akatakpo omune̩ todu e̩re̩ e-wñ meji;"
EXO,26,20,"akatakpo ogu ñʼade̩ todu uña ugugu le̩ akolo-wñ ekeji, o̩wo̩ o̩pata-wñ ate̩,"
EXO,26,21,"kpai o̩ka-wñ o̩gbo̩ meji ku ma nʼajifa che le̩, o̩ka meji ajʼofe akatakpoʼka, o̩ka meji la ajʼofe akatakpo omune̩;"
EXO,26,22,e̩ ki la fʼakatakpo me̩fa che todu ejubi uña ugugu o̩wo̩ o̩lane̩-wñ.
EXO,26,23,E̩ ki chʼakatakpo meji todu alo alo uña ugugu ej ubi-wñ;
EXO,26,24,"ma a gamʼomune̩ e̩re̩-wñ o̩gane̩, tak i amanyʼomune̩ kʼoji-wñ ki tunyʼelikaʼka; abe̩le̩ i ade̩ ñw ejeji-wñ; ab e-le̩ achʼalo-wñ meji."
EXO,26,25,"Akatakpo la ache e̩jo̩, kpai o̩ka-wñ e-ajifa le̩ achʼe̩gwe̩fa; o̩ka meji ajʼofe akatakpoʼka, Oka meji ñʼajʼofe akatakpo omune̩."
EXO,26,26,"Tak uwe̩ ki fa ugbo̩lo̩ oli akesia; oli ugbo̩lo̩ me̩lu chʼutodu akatakpo uña ugugu le̩ akolo-wñ oka,"
EXO,26,27,"oli ugbo̩lo̩ me̩lu la chʼutodu akatakpo uña ugugu le̩ o̩wo̩ ekeji-wñ, oli ugbo̩lo̩ me̩lu la chʼutodu akatakpo ejubi uña ugugu, o̩wo̩ o̩lane̩-wñ."
EXO,26,28,Oñ ugbo̩lo̩ oli ki dʼalumeji akatakpo le̩ agudu akwo ejuʼka-wñ tʼeju ekeji.
EXO,26,29,"Uwe̩ ki dʼo̩jamalia bʼo̩la akatakpo ma kʼe̩ la che elika o̩jamalia ñw u, todu ki gwo̩nyʼugbo̩lo̩ oli le̩; e̩ ki la dʼo̩jamalia wenyʼugbo̩lo̩ oli le̩."
EXO,26,30,Tak uwe̩ ki ko uña ugugu le̩ dago alu ku ma dʼoji-wñ te̩ ku ma du ñʼe̩ oj uwo-i.
EXO,26,31,Uwe̩ ki la nʼukpo odufa kpai odufa ekpikpa kpai ekpikpa kpai ukpo line̩n ku ma hi reju kʼowu-wñ chʼe̩da bie̩ che ukpo ugbeju unyi; abo ku ma chʼo̩ka uko̩lo̩-wñ ache kʼamiche̩rub ki jʼo̩la-wñ;
EXO,26,32,e̩ ki la dʼu ta tʼoli urane̩ akesia me̩le̩ kʼo̩jamalia wenyʼu kʼi jʼoji o̩ka me̩le̩ ku ma nʼajifa che; uko̩-wñ ache o̩jamalia.
EXO,26,33,Uwe̩ ki kʼukpo ugbeju le̩ ta nyʼatanyi-wñ. Tak e̩ du akpati ibenu wa ejefu ukpo ugbeju; oñ ukpo ugbeju unyi le̩ afʼuña kiafo̩ daru bʼuña efo̩ e-e̩fo̩ te̩ ñw e̩.
EXO,26,34,Tak uwe̩ ki dʼugugu unye̩do̩ nʼoj akpati ibenu efu uña efo̩ e-efo̩.
EXO,26,35,"Tak uwe̩ adʼitebulu-wñ dago ejo̩do̩da ukpo ugbeju unyi, akete agege-wñ la adago ef uña ugugu o̩wo̩ o̩pata o̩gane̩-wñ, owñ kpʼitebulu akpejurʼomune̩; uwe̩ ki la du itebulu le̩ dago o̩wo̩ o̩pata ate̩."
EXO,26,36,"Tak uwe̩ ki chʼukpo uro̩na todu alugbo̩na unyabo, ukpo odufa kpai odufa ekpikpa kpai ekpikpa kpai line̩n ku ma hi reju kʼowu-wñ chʼe̩da bie̩ kʼuko̩lo̩ e̩ne̩ ki achiya nyʼo̩la ukpo adʼo̩la-wñ."
EXO,26,37,"Uwe̩ ki la afa oli urane̩ akesia me̩lu todu ukpo uro̩na le̩, kʼe̩ la fʼo̩jamalia wenyʼo̩la-wñ me̩lu; uko̩-wñ achʼo̩jamalia ge̩; uwe̩ ki ne̩ ebijeikpa da o̩ka me̩lu todu-wñ."
EXO,27,1,"Oñ e̩ ne̩ oli akesia che ubo̩ iche̩bo̩; ujiji-wñ ki che ohibo̩wo̩ me̩lu, unabe̩-wñ la che ohibo̩wo̩ me̩lu; ago̩go̩ me̩le̩ ubo le̩ la achʼokujo̩, o̩gba-wñ la ache ohibo̩wo̩ me̩ta."
EXO,27,2,"Tak uwe̩ ki chʼigba nyʼu oji uka-wñ me̩le̩; igba-wñ achʼo̩la okate kpai owñ, e̩ ki dʼebijeikpa bʼo̩la-wñ ma chaka."
EXO,27,3,"Tak uwe̩ achʼucha-wñ ku ma ne̩ gba elulu-wñ, kpai uko̩che̩-wñ, kpai ugba-wñ, kpai uko̩-wñ ku ma du e̩la lo̩ko̩li, kpai aido wñ; e̩wñ eku-wñ chaka le̩, uwe̩ anʼebijeikpa che."
EXO,27,4,E̩ ki laño̩ nʼebijeikpa ta e̩wñ pataka kʼi chʼiga ebije kʼuna ki jʼoji-wñ; tak e̩ nʼebijeikpa che elika me̩le̩ tunyʼuka-wñ me̩le̩.
EXO,27,5,Tak uwe̩ adu e-le̩ tʼofe e̩bale ubo̩ iche̩bo̩ todu kʼiga ebije le̩ kʼi de̩ alumeji ef ubo̩ iche̩bo̩.
EXO,27,6,"Tak uwe̩ afa ugbo̩lo̩ oli tod ubo̩ iche̩bo̩ le̩, oli akesia i ache, e̩ ki la dʼebijeikpa wenyʼo̩la-wñ."
EXO,27,7,"Ma la ako ugbo̩lo̩ oli le̩ tunyʼelika-wñ todu kʼugbo̩lo̩ oli le̩ ki jʼakolo ubo̩ iche̩bo̩ o̩wo̩ mejeji, e̩gba ku ma ne̩."
EXO,27,8,"E̩ ki nʼakatakpo che kʼefu-wñ chʼo̩dagbolo, alu ku ma du ñʼuwe̩ oj uwo-i, abe̩le̩ ma ache."
EXO,27,9,Uwe̩ ki la che ologbo uña ugugu le̩. Ma anʼukpo line̩n ku ma hi reju kʼowu-wñ chʼe̩da bie̩ kʼujiji-wñ che o̩hibo̩wo̩ ogu me̩lu ku ma du bʼologbo-wñ o̩wo̩ o̩pata o̩gane̩;
EXO,27,10,"oli urane̩-wñ la achʼogu, o̩ka-wñ la chʼogu, ebijeikpa e-le̩ ache; ma muda anʼajifa chʼuko̩ oli urane̩ le̩ kpai ugbo̩lo̩-wñ."
EXO,27,11,"Abe̩le̩ o̩wo̩ o̩pata-wñ ate̩ ge̩, ujiji ukpo ku ma du bʼolo̩gbo̩-wñ ache o̩hibo̩wo̩ ogume̩lu, oli urane̩-wñ achʼogu, o̩ka-wñ la achʼogu, ebijeikpa e-le̩ ache, uko̩ oli urane̩-wñ kpai ugbo̩lo̩-wñ ate̩ muda ache ajifa."
EXO,27,12,"Ujiji ukpo ku ma du bʼologbo todu unabe̩ ologbo le̩ o̩wo̩ olane̩-wñ achʼo̩hibo̩wo̩ ooje, oli urane̩-wñ achʼe̩gwa, o̩ka-wñ la chʼe̩gwa."
EXO,27,13,Unabe̩ ologbo le̩ o̩wo̩ olodudu-wñ la achʼohibo̩wo̩ ooje.
EXO,27,14,"Ujiji ukpo ku ma du bʼologbo o̩wo̩ʼka alaku-wñ achʼohibo̩wo̩ me̩gwe̩lu; oli urane̩-wñ achʼe̩ta, o̩ka-wñ la achʼe̩ta."
EXO,27,15,"Ujiji ukpo ku ma du bʼologbo o̩wo̩ ekeji-wñ la achʼohibo̩wo̩ me̩gwe̩lu; oli urane̩-wñ achʼe̩ta, o̩ka-wñ la achʼe̩ta."
EXO,27,16,"Ujiji ukpo uro̩na alaku ologbo le̩ achʼohibo̩wo̩ ogu, odufa kpai odufa ekpikpa kpai ekpikpa kpai ukpo line̩n ku ma hi reju kʼowu-wñ chʼe̩da bie̩ e-le̩ ache, uko̩lo̩ e̩ne̩ ki chʼo̩ka iya ukpo eche e-le̩ ache; oli urane̩-wñ achʼe̩le̩, o̩ka-wñ la achʼe̩le̩."
EXO,27,17,"Oli ugbo̩lo̩ ajifa anʼoji oli urane̩ ologbo le̩ ate̩ le daka; uko̩-wñ achʼajifa, o̩ka-wñ la achʼebijeikpa."
EXO,27,18,"Ujiji ologbo le̩ achʼohibo̩wo̩ ogu me̩lu, unabe̩-wñ achʼo̩hibo̩wo̩ ooje, o̩gba-wñ la achʼohibo̩wo̩ me̩lu, ma kʼukpo line̩n ki chʼe̩hi reju kʼowu-wñ chʼe̩da bie̩ bʼologbo-wñ, o̩ka-wñ la chʼebijeikpa."
EXO,27,19,"E̩wñ eku uña ugugu le̩ tod uko̩lo̩-wñ chaka, kpai ale-wñ chaka, kpai ale olo̩gbo-wñ chaka achʼebi-jeikpa."
EXO,27,20,"Tak uwe̩ añwa ñw amo̩ma Israe̩l ku ma ko ekpo o̩lif ki de̩ hiolo ku ma fu de̩ wa tod e̩mu le̩, todu kʼuna ki dʼagege o̩mo̩ kʼi najo o̩ko̩ko̩lo̩."
EXO,27,21,Aro̩n kpai amo̩ma-wñ e̩ne̩ke̩le̩ ajʼef unyabo ujeju le̩ ejo̩do̩da ukpo ugbeju ki dʼo̩gba akpati ibenu afʼu te̩ru jo̩ o̩gba Jihofa kwʼolane̩ gbogbo tʼodudu. E-le̩ achʼo̩da ñw amo̩ma Israe̩l gbogbo tʼo̩hio̩gu-ma ogbegbele̩.
EXO,28,1,"Tak e̩ mʼo̩maye-we̩, Aro̩n, kpai amo̩ma-wñ e̩ne̩ke̩le̩ ko kwef amo̩ma Israe̩l mʼo̩la, todu ku ma chʼamatama ku ma che e̩wñ ñwu mi—owñ che Aro̩n kpai amo̩ma Aro̩n, Nedab kpai Abaihiu kpai E̩leaza kpai Itamar."
EXO,28,2,"Uwe̩ ki ga e̩wñ o̩la kiafo̩ todu Aro̩n o̩maye-we̩, todu ojima kpai alifia."
EXO,28,3,"Uwe̩ ki ka ñw abo du ku ma nʼibe efu, e-kʼomi mʼafu e-ibe du tʼuma efu e̩ko̩, kʼama ki fʼe̩wñ o̩la Aro̩n ga, ku ma je̩ ñw u ki nafo̩, todu kʼi chʼatama kʼi ache e̩wñ ñwu mi."
EXO,28,4,"E̩wñ o̩la-wñ ku ma la aga de̩: e̩wñ ube̩do̩ma kpai e̩fo̩d kpai otogbo kpai afe̩ ki chʼe̩kina kpai alawo̩ni kpai e̩wñ ujiñmi; ma la aga e̩wñ o̩la kiafo̩ ñw Aro̩n o̩maye-we̩, kpai amo̩ma-wñ e̩ne̩ke̩le̩ todu ku ma chʼatama ku ma che e̩wñ ñwu mi."
EXO,28,5,Ma la agba o̩jamalia kpai odufa kpai odufa ekpikpa kpai ekpikpa kpai ukpo line̩n ku ma hi reju.
EXO,28,6,"Ma la anʼo̩jamalia kpai odufa kpai odufa ekpikpa kpai ekpikpa kpai ukpo line̩n ku ma hi reju kʼowu-wñ chʼe̩da bie̩ che e̩fo̩d le̩, abo ku ma chʼo̩ka uko̩lo̩-wñ ache."
EXO,28,7,"I ane̩ e̩wñ ojika-wñ meji ki chʼe̩gamʼeti-wñ meji, ku ma ane̩ ga mʼomune̩."
EXO,28,8,"Oñ igbe̩chi uje̩do̩ ku ma fu hi o̩ka, kʼi dʼo̩la-wñ ku ma du lʼago, uko̩lo̩-wñ adabu uko̩lo̩ e̩fo̩d onugo, i achʼalu okate kpai owñ; e-o̩jamalia e-odufa kpai ekpikpa odufa kpai ekpikpa kpai ukpo line̩n ku ma hi reju kʼowu-wñ chʼe̩da bie̩."
EXO,28,9,"Tak uwe̩ ki kʼokuta one̩ks meji kʼe̩ la fʼodu amo̩ma e̩ne̩ke̩le̩ Israe̩l ko̩ nyʼo̩la-wñ,"
EXO,28,10,"odu-ma me̩fa ajʼo̩la okutaʼka, oñ odu ama me̩fa ki bo̩ ajʼo̩la okuta ekeji, alu ku ma bi ma aro̩ne aro̩ne."
EXO,28,11,"Alu kʼe̩ne̩ ki agbe̩ okuta agbe̩ e̩wñ uhiuko̩, alu le̩ uwe̩ ki kʼodu amo̩ma Israe̩l nyʼokuta le̩ meji. E̩ ki fʼo̩jamalia da nyʼago̩go̩-wñ me̩le̩."
EXO,28,12,Tak e̩ ki mʼokuta meji le̩ ko nʼoji e̩wñ ojika e̩fo̩d le̩ kʼi chʼokuta urewa todu amo̩ma e̩ne̩ke̩le̩ Israe̩l; Aro̩n la anʼodu-ma oj ika-wñ meji wa o̩gba Jihofa todu urewa.
EXO,28,13,"Uwe̩ ki la fʼo̩jamalla da kʼe̩wñ le̩ ki gugu efu-wñ,"
EXO,28,14,"kpai iyagba o̩jamalia ki de̩ hiolo meji, uko̩lo̩-wñ adabe̩ne̩ kʼiku ku ma ba nyo̩nyo̩; tak e̩ ki fʼiyagba ku ma ba le̩ ji mʼe̩wñ ugugu ojika le̩."
EXO,28,15,"Tak uwe̩ ki chʼe̩wñ ube̩do̩ma e-oji ajo̩ eka, uko̩lo̩ e̩ne̩ kʼi chʼo̩ka i ache; uwe̩ ache kʼi dab uko̩lo̩ e̩fo̩d le̩; e̩ ki la nʼo̩jamalia kpai odufa kpai ekpikpa odufa kpai ekpikpa kpai ukpo ku ma hi reju kʼowu-wñ chʼe̩da bie̩ che."
EXO,28,16,"E̩guche̩no-wñ ago̩go̩-wñ me̩le̩ achʼokujo̩; ujiji-wñ la chʼo̩chaliʼka, unabe̩-wñ la chʼo̩chaliʼka."
EXO,28,17,Uwe̩ ki la kʼokuta nyʼefu-wñ o̩gba o̩gba me̩le̩. O̩gba-wñ ejodudu che sardius kpai topaz kpai karbunke̩l;
EXO,28,18,o̩gba-wñ ekeji ache e̩me̩rald kpai safaya kpai daimo̩nd;
EXO,28,19,o̩gba e̩ke̩ta la che je̩sint kpai age̩t kpai ame̩tist;
EXO,28,20,"o̩gba e̩ke̩le̩ la che be̩re̩l, kpai one̩ks, kpai jaspe̩r; ama kifʼo̩jamalia da nyʼu."
EXO,28,21,"Okuta le̩ achʼe̩gweji kʼodu-wñ dʼalu kʼodu amo̩ma e̩ne̩ke̩le̩ Israe̩l de̩; i la adab e̩wñ uhiuko̩, e̩ne̩ne̩ne̩ne̩ anʼodu-wñ todu abo o̩lo̩pu me̩gweji le̩."
EXO,28,22,Uwe̩ ki la nʼo̩jamalia ki de̩ hiolo chʼiyagba ki dab iku tod e̩wñ ube̩do̩ma le̩;
EXO,28,23,"uwe̩ ki la chʼelika o̩jamalia meji jʼo̩la e̩wñ ube̩do̩ma le̩, kʼe̩ la fʼelika meji le̩ ro̩ tʼeti e̩wñ ube̩do̩ma meji."
EXO,28,24,Tak uwe̩ ki mʼiyagba o̩jamalia meji le̩ ko tunyʼelika meji ki jʼo̩la e̩wñ ube̩do̩ma le̩ eti-wñ meji;
EXO,28,25,oji iyagba meji ku ma ba ki bo̩ tane̩ e̩ mʼu du ro nyʼo̩jamalia ku ma da nyʼokuta le̩ kʼe̩ ko jʼojika e̩fo̩d atama ej o̩gba-wñ.
EXO,28,26,"Tak uwe̩ ki chʼelika o̩jamalia meji kʼe̩ ko e-le̩ jʼiba e̩wñ ube̩do̩ma mejeji, e̩ ko jʼeti-wñ ejefu kʼi kado e̩fo̩d le̩."
EXO,28,27,"E̩ ki la fʼelika o̩jamalia meji che kʼe̩ du ro̩ tʼofe e̩wñ ojika e̩fo̩d le̩, kʼi jʼej o̩gba-wñ ame̩ru ugbo atanyi-wñ ate̩ e̩wñ ujiñmi ku ma hi o̩ka o̩la e̩fo̩d le̩."
EXO,28,28,"Taku ma adʼo̩jaja odufa ki dab iku ki nabe̩ pe̩ tunyʼelika-wñ ku ma fʼe̩wñ ube̩do̩ma ji manyʼe̩fo̩d ki nʼo̩la e̩wñ ujiñmi ku ma hi o̩ka o̩la e̩fo̩d le̩, todu kʼe̩wñ ube̩do̩ma ki we etu bʼe̩fo̩d te̩."
EXO,28,29,"Abe̩le̩ Aro̩n anʼodu amo̩ma e̩ne̩ke̩le̩ Israe̩l ef e̩wñ ube̩do̩ma e-oji ajo̩ eka abʼe̩do̩-wñ ma, e̩gba kʼi alo tef uña kiafo̩ le̩, todu kʼi chʼe̩wñ urewa o̩gba Jihofa o̩ko̩ko̩lo̩."
EXO,28,30,"Uwe̩ ki la ko̩ Urim kpai Tumim tunyʼe̩wñ ube̩do̩ma e-oji ajo̩ eka le̩, ku ma gamʼe̩do̩ Aro̩n e̩gba kʼi anyʼejefu o̩gba Jihofa; abe̩le̩ Aro̩n ane̩ ajo̩ amo̩ma Israe̩l nʼe̩do̩-wñ o̩gba Jihofa o̩ko̩ko̩lo̩."
EXO,28,31,Uwe̩ ki la nʼe̩wñ odufa chʼotogbo todu e̩fo̩d le̩.
EXO,28,32,O̩fa-wñ ugbo kʼoji atunyʼu adʼalumeji-wñ; ma ada o̩jaja gamʼo̩fa-wñ; o̩fa-wñ adab otogbo ebije ku ma du jogu ki we enʼugbo kiafana.
EXO,28,33,"E̩ ki la nʼe̩wñ odufa kpai odufa ekpikpa kpai ekpikpa fʼe̩ro po̩me̩grane̩t po̩me̩grane̩t ronyʼeti e̩re̩ otogbo le̩ daka, ilo e-o̩jamalia akpe̩gwa nyʼu daka,"
EXO,28,34,"ilo o̩jamalia kpai e̩ro po̩me̩grane̩t, ilo o̩jamalia kpai e̩ro po̩me̩grane̩t aronyʼeti otogbo le̩ o̩gane̩ daka."
EXO,28,35,"E-le̩ adʼo̩la Aro̩n e̩gba kʼi ache e̩wñ ñw O̩jo̩, ma la agbo̩ uko̩la-wñ e̩gba kʼi anyi ef uña kiafo̩ o̩gba Jihofa, kpai e̩gba kʼi adufu kwʼo̩mo̩ wa, tode̩gba kʼi aku."
EXO,28,36,"Tak uwe̩ ki fʼo̩jamalia ki de̩ hiolo gwu pe̩te̩ke̩ okokolo, kʼe̩ la fʼina ko̩ nyʼu alu ku ma kʼina nyʼe̩wñ uhiuko̩, kakini, Efo̩ ñwu Jihofa."
EXO,28,37,"Tak uwe̩ anʼo̩jaja odufa dʼe-le̩ gamʼalawoni, o̩gba alawoni i ade̩."
EXO,28,38,"I la ade̩ o̩gbo-ji Aro̩n, oñ Aro̩n anʼudu du ku ma fe̩ ugbo e̩wñ kiafo̩ ku ma ko wa, owñ chʼe-kʼamo̩ma Israe̩l achʼo kiafo̩ ef ele-ma kiafo̩ du; e-le̩ adʼo̩gboji-wñ o̩ko̩ko̩lo̩, ku ma gba ma o̩gba Jihofa."
EXO,28,39,Uwe̩ la anʼukpo line̩n ki chʼe̩hi reju gʼafe̩ e̩kina; e̩ ki laño̩ nʼukpo line̩n ki chʼe̩hi reju che alawoni; tak e̩ fʼe̩wñ ujiñmi ku ma chiya nyʼu ba.
EXO,28,40,E̩ ki laño̩ chʼafe̩ kpai e̩wñ ujiñmi kpai o̩tajiya ki gbo̩gba tod amo̩ma Aro̩n ge̩; kʼi chʼojima kpai alifia ñw u.
EXO,28,41,"Uwe̩ ki ko e̩wñ le̩ nyʼo̩la Aro̩n, o̩maye-we̩, kpai o̩la amo̩ma-wñ aboke̩le̩ manyʼowñ, tak uwe̩ ki bʼekpo tʼuma oji, kʼe̩ la ko e̩wñ nyʼuma o̩wo̩ e̩ko̩, kʼe̩ fʼuma o̩la gwo rinyo̩ ku ma fo̩ ku ma chʼamatama ku ma che e̩wñ ñwu mi."
EXO,28,42,Uwe̩ ki la ga ichaka line̩n efufu ñwu ma kʼi bʼo̩re̩la ofo-ma ma; i ate̩ kwʼago kad uta;
EXO,28,43,"e-le̩ adʼago Aro̩n kpai amo̩ma-wñ e̩gba ku ma gudu tef unyabo e-ujeju le̩, abe̩k e̩gba ku ma te̩me̩rʼubo̩ iche̩bo̩ ku ma che e̩wñ ef uña kiafo̩; tode̩gba ku ma fʼudu fa bʼo̩la-ma ma ku ma ku. E-le̩ achʼuhio̩me̩ ogbegbele̩ tod owñ, kpai todu ugbe̩-wñ ubi-wñ aro̩ne aro̩ne ge̩."
EXO,29,1,"E̩wñ kʼuwe̩ la ache ñwu ma kʼe̩ je̩ ñwu ma fo̩ ku ma ki chʼamatama ku ma ki che e̩wñ ñwu mi de̩. E̩ mʼo̩mokuno̩ e-o̩ko̩ʼka kpai okolo meji ki mufu kpa,"
EXO,29,2,"kpai uje̩wñ kʼo̩jo̩wu ma do̩ n, kpai akala ki ma nʼo̩jo̩wu n kʼekpo kpe̩gwa nyʼu kpai okpukpulu ki ma ne̩ o̩jo̩wu n kʼekpo che̩ba tʼoji-wñ. Omu wit te̩ke̩te̩ke̩ oñ e̩ du che."
EXO,29,3,Tak e̩ kʼo jʼef agbaʼka kʼe̩ ne̩ ef agba le̩ wa jo̩ manyʼo̩kokuno̩ kpai okolo meji le̩.
EXO,29,4,"E̩ ki la kʼAro̩n kpai amo̩ma-wñ wa alo̩na unyabo ujeju le̩, kʼe̩ la nʼomiofo fʼuma o̩la gwe̩."
EXO,29,5,"Tak e̩ mʼe̩wñ o̩la le̩ ko kʼe̩ dʼafe̩-wñ tʼo̩la Aro̩n kpai otogbo e̩fo̩d kpai e̩fo̩d kpai e̩wñ ube̩do̩ma, kʼe̩ la nʼujiñmi e̩fo̩d jiʼi ago-wñ;"
EXO,29,6,"tak e̩ mʼalawo̩ni le̩ du dʼoji-wñ, kʼe̩ mʼike̩be̩ kiafo̩ le̩ du gamʼalawo̩ni le̩."
EXO,29,7,"Tak e̩ mʼe̩kpo ku ma ba tʼone̩ oji le̩ du, oñ e̩ mʼu du danyʼoji-wñ, kʼe̩ dʼu kulʼu o̩la."
EXO,29,8,"Tak e̩ kʼamo̩ma-wñ wa kʼe̩ kʼafe̩ nyʼuma o̩la,"
EXO,29,9,"oñ e̩ mʼe̩wñ ujago ko lʼuma ago de, owñ chʼAro̩n kpai amo̩ma-wñ, tak e̩ kʼo̩tajiya ki gbo̩gba le̩ do ma oji; abe̩le̩ o̩da atama ache e-ma lugbo uhio̩me̩ ogbegbele̩. Abe̩le̩ uwe̩ akʼe̩wñ nyʼAro̩n kpai amo̩ma-wñ o̩wo̩ e̩ko̩."
EXO,29,10,"Tak uwe̩ anʼo̩kokuno̩ le̩ wa o̩gba unyabo ujeju. Oñ Aro̩n kpai amo̩ma-wñ ako o̩wo̩-ma nʼoji o̩kokuno̩ le̩,"
EXO,29,11,"tak uwe̩ akpa o̩kokuno̩ le̩ o̩gba Jihofa, ugbo alugbo̩na unyabo ujeju le̩."
EXO,29,12,"Tak e̩ che kwef e̩bie̩ o̩kokuno̩ kʼe̩ nʼo̩ma o̩wo̩-we̩ du kulu igba ubo̩ iche̩bo̩ le̩, tak e̩ kʼe̩bie̩-wñ kibo̩ dajane̩ e̩re̩ ubo̩ iche̩bo̩."
EXO,29,13,"Tak e̩ mʼula du ki jʼo̩la ifi-wñ ko kpai udo̩nare-wñ, kpai ekpili-wñ meji manyʼula-wñ, kʼe̩ fʼe-le̩ gujo oj ubo̩ iche̩bo̩."
EXO,29,14,"Ama e̩la o̩kokuno̩ le̩ kpai año̩-wñ kpai echu-wñ, uwe̩ anʼuna gu e-le̩ jo ej o̩do̩da uru; e̩wñ ku ma du wa tod adure i che."
EXO,29,15,"Tak uwe̩ ki mʼokolo le̩ʼka du, oñ Aro̩n kpai amo̩ma-wñ akʼo̩wo̩-ma nʼoji okolo le̩,"
EXO,29,16,"tak uwe̩ ki fʼokolo le̩ kpa, kʼe̩ la mʼe̩bie̩-wñ du kʼe̩ du tafio̩ ugbo du o̩la ubo̩ iche̩bo̩ le̩."
EXO,29,17,"Tak uwe̩ ki fʼokolo le̩ kwu, kʼe̩ fʼifu-wñ kpai e̩re̩-wñ gwe̩, kʼe̩ ko jʼugbo e̩la-wñ ki bo̩ manyʼoji-wñ,"
EXO,29,18,kʼe̩ fʼo̩gbo̩dudu okolo le̩ gujo oj ubo̩ iche̩bo̩; e̩wñ e̩gujo ku ma du wa ki ate̩gu tʼugbo Jihofa i che; e̩wñ ki akpo kʼi chʼe̩wñ ku ma du wa ñwu Jihofa lef una i che.
EXO,29,19,"Tak e̩ mʼokolo ekeji le̩ du; oñ Aro̩n kpai amo̩ma-wñ akʼo̩wo̩-ma nʼoji okolo e-le̩,"
EXO,29,20,"tak uwe̩ akpa okolo le̩, kʼe̩ fʼe̩bie̩-wñ che pe̩ kʼe̩ du kad o̩fe̩fe̩ne̩ eti e-Aro̩n awo̩to̩ kpai o̩fe̩fe̩ne̩ eti amo̩ma-wñ awo̩to̩, kpai o̩monu o̩wo̩-ma awo̩to̩, kpai o̩monu e̩re̩-ma awo̩to̩, tak e̩ dʼe̩bie̩ kibo̩ tafio̩ ugbo du o̩la ubo̩ iche̩bo̩."
EXO,29,21,"Tak e̩ che kwef e̩bie̩ ki dʼoj ubo̩ iche̩bo̩, kpai ekpo eba kʼe̩ du tafio̩ o̩la Aro̩n, kpai e̩wñ o̩la-wñ; kpai o̩la amo̩ma-wñ, kpai e̩wñ o̩la amo̩ma-wñ manyʼu; tak owñ kpai e̩wñ o̩la-wñ kpai amo̩ma-wñ, kpai e̩wñ o̩la amo̩ma-wñ manyʼu afo̩."
EXO,29,22,"Uwe̩ ki ño̩ mʼula okolo le̩ du kpai otihi-wñ ki yoyo kpai ula ki dʼo̩la ifi-wñ kpai udo̩nare-wñ kpai ekpili-wñ meji manyʼula ki dʼo̩la-wñ kpai uta-wñ awo̩to̩ (todu okolo eko nyʼo̩wo̩ e̩ko̩ i che),"
EXO,29,23,kpai odukulu uje̩wñʼka kpai akala kekeleʼka kʼekpo dʼoji-wñ kpai okpukpuluʼka kwef agba uje̩wñ kʼo̩jo̩wu ma do̩ n kʼi gugu o̩gba Jihofa le̩;
EXO,29,24,"e̩ ki la mʼo̩gbo̩dudu e̩wñ-i ko nyʼAro̩n o̩wo̩, kpai amo̩ma-wñ, kʼe̩ kʼo nyʼate̩ amiejo, kʼi chʼe̩wñ eduwa emiejo o̩gba Jihofa."
EXO,29,25,"Tak e̩ mʼu gba bʼo̩wo̩-ma te̩ kʼe̩ fʼu gujo oj ubo̩ iche̩bo̩ manyʼe̩wñ eduwa gujo le̩, kʼi chʼe̩wñ ki akpo o̩gba Jihofa; e̩wñ ku ma du wa ñwu Jihofa lef una i che."
EXO,29,26,"Tak uwe̩ amʼache̩do̩ okolo Aro̩n ki chʼe-kʼi ko nyʼo̩wo̩ e̩ko̩ le̩ du, kʼe̩ miejo o̩gba Jihofa kʼi che e̩wñ eduwa miejo; e-le̩ la achʼukpe̩ e-we̩."
EXO,29,27,"Tak uwe̩ ache kʼache̩do̩ e̩la eduwa miejo le̩ kpai o̩wo̩ e̩la ku ma du nyʼate̩ kʼi fo̩, owñ chʼe-ku ma miejo ku ma la du nyʼate̩ kwef okolo eko nyʼo̩wo̩ e̩ko̩ le̩, tʼe-Aro̩n, tʼe-amo̩ma-wñ."
EXO,29,28,"E-le̩ ado̩mo̩ ñw Aro̩n kpai amo̩ma-wñ, kʼi chʼe̩wñ uhio̩me̩-ma ogbegbe̩le̩ kwugbo amo̩ma Israe̩l; todu e̩wñ edu nyʼate̩ i che; i achʼe̩wñ ku ma du nyʼate̩ kwef e̩la iche̩bo̩ kʼamo̩ma Israe̩l ako wa chʼe̩wñ ure̩do̩ kʼi chʼe̩wñ-ma ku ma du nyʼate̩ ñwu Jihofa."
EXO,29,29,"Oñ e̩wñ o̩la Aro̩n kiafo̩ le̩ ado̩mo̩ ñw amo̩ma-wñ ubi-wñ ge̩, ku ma ko̩ nyʼo̩la ku ma bʼekpo̩ tʼuma oji kʼi ño̩ dʼo̩la-ma e̩gba ku ma kʼe̩wñ le̩ nyʼuma o̩wo̩ e̩ko̩."
EXO,29,30,O̩ma ki chʼatama koji-wñ akʼo nyʼo̩la o̩jo̩ mebie e̩gba kʼi awa ef unyabo ujeju kʼi ache e̩wñ ef uña kiafo̩ le̩.
EXO,29,31,"Uwe̩ ki la dʼe̩la okolo ku ma ko nyʼo̩wo̩ e̩ko̩ le̩, kʼe̩ fʼe̩la-wñ hi ugbo kiafo̩;"
EXO,29,32,tak Aro̩n kpai amo̩ma-wñ e̩ne̩ke̩le̩ ajʼalugbo̩na unyabo ujeju aje̩ e̩la okolo le̩ kpai uje̩wñ ki jʼef agba-wñ.
EXO,29,33,"Ma la aje̩ e̩wñ ku ma ne̩ chʼe̩wñ uboma le̩, ku ma ko nyʼuma o̩wo̩ e̩ko̩ ku ma laño̩ che ma ku ma fo̩. E̩ne̩ ejaduña muda aje̩ e-le̩ n, todu i afo̩."
EXO,29,34,"I la che̩wñ kʼe̩la ku ma ko nyʼuma o̩wo̩ e̩ko̩ abe̩k uje̩wñ le̩ bo̩ nyʼodudu, e̩gba le̩ e̩ ki fʼabubo̩-wñ gujo ef una; ma ki je̩ e-le̩ n, todu i afo̩."
EXO,29,35,"Abe̩le̩ uwe̩ ache ñw Aro̩n kpai amo̩ma-wñ, owñ chʼalu du kʼomi ñwa ñw e̩ le̩; o̩jo̩ mebie e̩ kʼe̩wñ nyʼuma o̩wo̩ e̩ko̩,"
EXO,29,36,o̩jo̩ du e̩ ki du o̩kokuno̩ wa chʼiche̩bo̩ adure kʼi chʼe̩wñ eboma. Uwe̩ ki ño̩ gwʼubo̩ iche̩bo̩ le̩ rinyo̩ e̩gba kʼe̩ che e̩wñ uboma todu-wñ; kʼe̩ la fʼekpo ba tʼo̩la-wñ kʼe̩ che kʼi fo̩.
EXO,29,37,"E̩ ki che e̩wñ uboma todu ubo̩ iche̩bo̩ le̩ o̩jo̩ mebie kʼe̩ che kʼi fo̩, tak ubo̩ iche̩bo̩ afo̩ e-efo̩; e̩wñ du ki akadʼubo̩ iche̩bo̩ le̩ afo̩."
EXO,29,38,"E̩wñ kʼuwe̩ la adu wa chʼiche̩bo̩ oj ubo̩ iche̩bo̩ le̩ de̩: amo̩mala meji ku ma chʼo̩ma o̩do̩ʼka o̩do̩ʼka, e̩ ko wa che o̩jo̩ñwa o̩jo̩ñwa o̩ko̩ko̩lo̩."
EXO,29,39,"E̩ ki du o̩malaʼka wa che odudu, e̩ la dʼo̩mala ekeji wa che e̩gba ane̩;"
EXO,29,40,"ukpe̩gwa e̩ñwa omu ku ma no̩ te̩ke̩te̩ke̩ kʼukpe̩ e̩ke̩le̩ ekpo ku ma de̩ amanyʼo̩malaʼka, kpai ukpe̩ke̩le̩ omi achiwebe̩te̩ma todu omi edarane̩."
EXO,29,41,"Tak e̩ dʼo̩mala ekeji le̩ wa che e̩gba ane̩, kʼe̩ kʼe̩wñ ele kpai omi edarane̩-wñ wa manyʼu alu kʼe̩ che odudu le̩, kʼi kpo e̩rinyo̩, kʼi chʼe̩wñ eduwa ku ma che lugbo una ñwu Jihofa."
EXO,29,42,"E-le̩ ache e̩wñ eduwa gujo o̩ko̩ko̩lo̩ gbogbo nyʼo̩hio̩gu-me̩ ugbo alugbo̩na unyabo ujeju o̩gba Jihofa, ugbo kʼomi kpai uwe̩ ade, kʼu nako̩la ñwe̩ o̩mo̩."
EXO,29,43,"O̩mo̩ omi kpai amo̩ma Israe̩l ade, o̩mo̩ le̩ afo̩ lugbo ojima-mi;"
EXO,29,44,"nache kʼunyabo ujeju kpai ubo̩ iche̩bo̩ ki fo̩; naño̩ che kʼAro̩n kpai amo̩ma-wñ ku ma fo̩, ku ma chʼamatama ku ma che e̩wñ ñwu mi."
EXO,29,45,Tak u nagugu ef amo̩ma Israe̩l kʼu la achʼO̩jo̩-ma.
EXO,29,46,"Tak ama ama ka kʼomi che Jihofa, O̩jo̩-ma kʼi ko ma kwʼane̩ Ijipti dufu, kʼu gugu efu-ma; omi che Jihofa, O̩jo̩-ma."
EXO,30,1,Uwe̩ ki ño̩ fʼubo̩ iche̩bo̩ che ku ma gu e̩wñ ki akpo jo oji-wñ; oli akesia oñ uwe̩ ane̩ che.
EXO,30,2,"Ujiji-wñ ki chʼo̩hibo̩wo̩ʼka, unabe̩-wñ ki la chʼohibo̩wo̩ʼka; ago̩go̩-wñ me̩le̩ ki chʼokujo̩; o̩gba-wñ ki la chʼohibo̩wo̩ meji; igba-wñ ki chʼalu okate kpai owñ."
EXO,30,3,"E̩ ki la kʼo̩jamalia ki de̩ hiolo lamʼo̩la-wñ, tʼoji-wñ, tʼakolo-wñ daka, kpai igba-wñ; tak uwe̩ ki fʼo̩jamalia gwu pe̩te̩ke̩ kʼe̩ dʼu lamʼeti-wñ daka."
EXO,30,4,"E̩ ki laño̩ che elika meji todu-wñ o̩gane̩ o̩jamalia pe̩te̩ke̩ kʼe̩ du lamʼo̩ le̩, akolo-wñ meji eji e̩ che jo̩; e-le̩ achʼugbo ku ma dʼugbo̩lo̩ oli tunyʼu ku ma ne̩."
EXO,30,5,"E̩ ki la dʼoli akesia che ugbo̩lo̩ oli le̩, kʼe̩ dʼo̩jamalia wenyʼu."
EXO,30,6,"Tak e̩ mʼu du dago o̩gba ukpo ugbeju e-kʼi dʼugbo akpati ibenu le̩, o̩gba ugugu unye̩-do̩ kʼi bʼoji e̩wñ ibenu le̩ ma, ugbo kʼomi ade kpai uwe̩."
EXO,30,7,"Tak Aro̩n akʼe̩wñ kwe̩ kwe̩ kwe̩ ki akpo wa gujo oji-wñ; odudu du e̩gba kʼAro̩n do̩mo̩ añwʼagege che, e̩gba le̩ i agu e̩wñ e̩kpo le̩ jo oji-wñ,"
EXO,30,8,oñ ane̩ odu e̩gba kʼAro̩n adʼuna tʼagege le̩ i ñʼagujo kʼi mud e̩wñ ki akpo o̩gba Jihofa gbogbo nyʼo̩hio̩gu-me̩ o̩ko̩ko̩lo̩.
EXO,30,9,E̩ ki kʼe̩wñ ejaduña ki akpo kpai e̩wñ egujo n kpai e̩wñ ele wa che ki te̩gu kwʼoji-wñ n; e̩ ki la dʼe̩wñ wa danyʼoji-wñ n.
EXO,30,10,Aro̩n la achʼe̩wñ e̩boma oj igba-wñ onuʼka o̩do̩ʼka; i anʼe̩bie̩ e̩wñ ku ma duwa tod adure e-e̩wñ e̩boma le̩ che e̩wñ e̩boma todu-wñ onuʼka o̩do̩ʼka gbogbo nyʼo̩hio̩gu-me̩; e̩wñ efo̩ e-efo̩ todu Jihofa i che.
EXO,30,11,"Taku Jihofa ka ñwu Mose̩s kakini,"
EXO,30,12,"E̩gba kʼe̩ kʼamo̩ma Israe̩l aluka, e̩ne̩ne̩ne̩ne̩ adʼe̩wn ulʼoji o̩la-wñ tane̩ ñwu Jihofa e̩gba kʼe̩ kʼuma aluka todu kʼe̩wñ bie̩ne̩ ki we ebʼuma ma e̩gba kʼe̩ kʼuma aluka."
EXO,30,13,"E̩wñ kʼe̩ne̩ne̩ne̩ne̩ ku ma kaluka adu wa de̩: ukpe̩reji she̩ke̩l alu ki she̩ke̩l e-uña kiafo̩ de̩ (she̩ke̩l le̩ che gera ogu), ukpe̩reji she̩ke̩l kʼi chʼe̩wñ edu nyʼate̩ ñwu Jihofa."
EXO,30,14,"E̩ne̩ du kʼo̩do̩-wñ jo̩ ogu ef abo ku ma kaluka le̩, adu e̩wñ edu nyʼate̩ ñwu Jihofa le̩ wa."
EXO,30,15,"Anana aduwa tule n, e̩nubie̩ aduwa ki anyaru ukpe̩reji she̩ke̩l le̩ e̩gba ku me̩ kʼe̩wñ ku me̩ du nyʼate̩ le̩ wa ñwu Jihofa le̩ ku me̩ chʼe̩wñ e̩boma tod amonugo-me̩ n."
EXO,30,16,"Uwe̩ la agbʼo̩ko̩ e̩boma le̩ kwʼo̩wo̩ amo̩ma Israe̩l, kʼe̩ la kʼo̩ko̩ le̩ jo̩ todu uko̩lo̩ unyabo ujeju; todu ki chʼe̩wñ urewa amo̩ma Israe̩l o̩gba Jihofa, kʼame̩ ki che e̩wñ e̩boma todu onugo-me̩."
EXO,30,17,"Taku Jihofa ka ñwu Mose̩s kakini,"
EXO,30,18,"Uwe̩ ki ño̩ dʼebijeikpa che ukpachi ugwʼo̩wo̩ kpai e̩wñ kʼi agugu oji-wñ, o̩mo̩ ma agwʼo̩wo̩. E̩ ki dʼe-le̩ gugu agbagba unyabo ujeju kpai ubo̩ iche̩bo̩, kʼe̩ la chʼomiofo nyʼu,"
EXO,30,19,Aro̩n kpai amo̩ma-wñ agwe̩ o̩wo̩-ma kpai e̩re̩-ma o̩mo̩.
EXO,30,20,E̩gba kuma nyʼef unyabo ujeju kpai e̩gba ku ma te̩me̩rʼubo̩ iche̩bo̩ ku ma che e̩wñ egujo ñwu Jihofa ama anʼomiofo agwe̩ ku ma we eku.
EXO,30,21,"Abe̩le̩ ma agwe̩ o̩wo̩-ma kpai e̩re̩-ma ku ma we eku: e-ie̩ achʼuhio̩me̩ o̩gbegbele̩, owñ chʼe-wñ kpai e-ugbe̩-wñ gbogbo nyʼo̩hio̩gu-ma."
EXO,30,22,"Jihofa ño̩ ka ñwu Mose̩s kakini,"
EXO,30,23,"Uwe̩ ki mʼe̩wñ ido̩ro̩ e-o̩me̩me̩le̩ ko: e-mur kʼi chʼomi kʼi chʼalu she̩ke̩l oli me̩gwa, e-sinamo̩n ki akpo ki chʼukpe̩reji alu le̩, owñ chʼoli me̩lu, e-kalamus ki akpo ki chʼalu she̩ke̩l oli me̩lu,"
EXO,30,24,"e̩kasia la chʼalu oli me̩gwa, e̩ñwa-wñ chʼalu ku she̩ke̩l e-uña kiafo̩ de̩, kpai ekpo o̩lif e̩ñwa hin oka;"
EXO,30,25,"e̩ kʼe-le̩ che ekpo kiafo̩ ku ma du ba tʼo̩la e̩wñ, ma agwe̩gwa nyʼomune̩ alu kʼabo ku ma chʼo̩ka otulale ache; ekpo efo̩ ku ma ba tʼe̩wñ o̩la i che."
EXO,30,26,"Uwe̩ ki dʼe-le̩ kulu o̩la unyabo ujeju kpai akpati ibenu le̩,"
EXO,30,27,"kpai itebulu kpai ane̩-wñ chaka, kpai akete manyʼane̩-wñ chaka, kpai ubo̩ iche̩bo̩ ugbo ku ma gu e̩wñ ki akpo jo le̩,"
EXO,30,28,"kpai ubo̩ iche̩bo̩ e-e̩wñ e̩gujo oji-wñ le̩ manyʼane̩-wñ du, kpai ukpachi ugwo̩-wo̩ kpai e̩wñ kʼi gugu oji-wñ le̩;"
EXO,30,29,"uwe̩ la ache e̩wñ le̩ du ki fo̩, kʼi mud, e̩wñ ki afo̩ e̩-efo̩; e̩wñ du ki kado abʼe-le̩ afo̩."
EXO,30,30,"Uwe̩ ki la fʼekpo ba tʼo̩la Aro̩n kpai amo̩ma-wñ e̩ne̩ke̩le̩, kʼe̩ che ma ku ma fo̩, ku ma chʼamatama kʼama ki che e̩wñ ñwu mi."
EXO,30,31,"Tak uwe̩ ki ka ñw amo̩ma Israe̩l kakini, E-kide̩ achʼekpo kiafo̩ todu mi ku ma ba tʼe̩wñ o̩la gbogbo nyʼo̩hio̩gu-me̩."
EXO,30,32,"Ma adʼe-le̩ danyʼaño̩la one̩ n, me̩ ki la che e̩go̩-wñ n, owñ chʼugbo e̩wñ ki jʼefu-wñ; efo̩ i afo̩, e̩wñ ki afo̩ i ache ñwu me̩."
EXO,30,33,"E̩ne̩ ki fʼe̩go̩-wñ che, abe̩k e̩ne̩ du kʼi mʼu du tʼo̩la e̩ne̩ ejaduña re, ma akʼe̩ne̩ le̩ da bʼamone̩-wñ te̩."
EXO,30,34,"Taku Jihofa ka ñwu Mose̩s kakini, Mʼe̩wñ ido̩ro ki akpo ko, owñ che stakte̩ kpai onicha kpai gal-ba-num, e̩wñ ido̩ro̩ ki akpo le̩ manyu frankinse̩ns ki de̩ hiolo, (e̩ñwa e̩le̩ e̩le̩-wñ achʼokujo̩)"
EXO,30,35,"kʼe̩ mʼe-le̩ ko che e̩wñ ku ma gujo ki akpo ku ma che likpa alu kʼabo ku ma chʼo̩ka otulale ache, omu ki chʼe̩burʼu, i de̩ hiolo, i la fo̩;"
EXO,30,36,e̩ bu kwefu-wñ kʼe̩ fʼu gwu ne̩ke̩ne̩ke̩ kʼe̩ dʼu kwefu-wñ tʼo̩gba e̩wñ ibenu ef unyabo ujeju ugbo kʼomi ade kpai uwe̩; e̩wñ ki afo̩ e-efo̩ ñwu me̩ i che.
EXO,30,37,"Oñ e̩wñ ku me̩ che ku me̩ gujo kʼi akpo le̩, me̩ ki che e̩go̩-wñ alu ki gwe̩gwanyʼomune̩ ñw o̩la-me̩ n; e̩wñ kiafo̩ ñwu Jihofa ugbo me̩ i che̩."
EXO,30,38,"E̩ne̩ du ki ache e̩go̩ e-le̩, kʼi gbo̩ e̩kpo-wñ, ma akʼe̩ne̩ le̩ da bʼamone̩-wñ te̩."
EXO,31,1,"Taku Jihofa ka ñwu Mose̩s kakini,"
EXO,31,2,"Go, omi fʼodu Be̩zale̩l o̩ma Uri, o̩ma He̩r kʼi chʼabo o̩lo̩pu Juda do̩."
EXO,31,3,"Omi la je̩ ñw u kpe̩ko̩ ñw Afu O̩jo̩, kpai ibe kpai oji o̩la ema kpai e̩wñ ema kpai emeju uko̩lo̩ e̩wñ ojoji ojoji du eche,"
EXO,31,4,"kʼi ñwa uko̩lo̩ o̩ka, kʼi che uko̩lo̩ o̩jamalia kpai ajifa kpai ebijeikpa,"
EXO,31,5,"kpai okuta eda ku ma du tunyʼe̩wñ, kpai igbo oli efa, kʼi chʼuko̩lo̩ ojoji ojoji du."
EXO,31,6,"E̩ la go, omi fʼOholiab, o̩ma Ahisamak, kʼi chʼabo o̩lo̩pu Dan, chi manyʼu, u laño̩ dʼibe tʼibe tef e̩do̩ amone̩ chaka ku ma nʼibe efu, ku ma ki che e̩wñ du kʼomi ñwa ñw e̩:"
EXO,31,7,unyabo ujeju kpai akpati ibenu kpai ugugu unye̩do̩ kʼi dʼoji-wñ kpai ane̩ unyabo le̩ chaka
EXO,31,8,kpai itebulu le̩ kpai ane̩-wñ kpai akete hiolo le̩ manyʼane̩-wñ chaka kpai ubo̩ iche̩bo̩ ku ma gu e̩wñ kʼi akpo jo oji-wñ
EXO,31,9,kpai ubo̩ iche̩bo̩ e̩wñ egujo manyʼane̩-wñ chaka kpai ukpachi ugwo̩wo̩ kpai e̩wñ ki agugu oji-wñ
EXO,31,10,"kpai otogbo ku ma hi reju kpai otogbo e-efo̩ todu Aro̩n, atama le̩, kpai otogbo amo̩ma-wñ, ku ma ne̩ che e̩wñ atama,"
EXO,31,11,"kpai ekpo ku ma ba tʼo̩la kpai otulale ki akpo todu uña kiafo̩. Likpa alu du kʼomi ñwa ñw e̩, ama ki che."
EXO,31,12,"Taku Jihofa ka ñwu Mose̩s kakini,"
EXO,31,13,"Uwe̩ ki ño̩ ka ñw amo̩ma Israe̩l kakini, Ame̩ ki fʼo̩jo̩ uñmi-mi de chuu, todu owñ chʼujiwe ki tʼagbagba omi kpai ame̩ gbogbo nyʼo̩hio̩gu-me̩, todu kʼame̩ ki ma ka kʼomi, Jihofa, ache me̩ ku me̩ fo̩."
EXO,31,14,"Abe̩le̩ ame̩ ade o̩jo̩ uñmi, todu i afo̩ todu me̩; e̩ne̩ du ki fʼu daji, ekpa ma akpa; e̩ne̩ du kʼi fʼuko̩lo̩ʼka che o̩jo̩ le̩, ma akʼonugo e̩ne̩ le̩ da bʼamone̩-wñ te̩."
EXO,31,15,"O̩jo̩ me̩fa oñ ma achʼuko̩lo̩ kade; o̩jo̩ e̩kebie-wñ muda chʼo̩jo̩ uñmi e-uñmi kiafo̩ todu Jihofa; e̩ne̩ du ki fʼuko̩lo̩ du che o̩jo̩ uñmi, ekpa ma akpa."
EXO,31,16,"Todule̩ oñ amo̩ma Israe̩l ade o̩jo̩ uñmi, ku ma dejute̩ o̩jo̩ uñmi gbogbo nyʼo̩hio̩gu-ma, kʼi mud alo ekpe̩ ogbegbele̩."
EXO,31,17,"Owñ chʼujiwe ki tʼagbagba omi kpai amo̩ma Israe̩l ogbegbele̩, todu o̩jo̩ me̩fa Jihofa che efojale kpai ane̩-ile̩, tak i ñmi o̩jo̩ e̩kebie, oñ i rʼiñmi."
EXO,31,18,"E̩gba kʼi fʼoluka che kpai Mose̩s oj uwo Sainai kpa, i la mʼalo ibenu meji le̩ ko ñw u, alo okuta i che, o̩wo̩ O̩jo̩ ko̩."
EXO,32,1,"Tak e̩gba kʼamone̩ le̩ li ka ku Mose̩s kpo̩kpe̩ egwo̩ru kwʼoj uwo wʼane̩, amone̩ le̩ fʼo̩la-ma do̩ jeju wʼugbo Aro̩n, oñ ma ka ñw u kakini, Kwane̩, kʼe̩ fʼamo̩jo̩ che ñw a, kʼama ki tʼuwa o̩gba; i chʼe-Mose̩s kʼi ko wa kwʼane̩ Ijipti dufu wa-i, a mema abu kʼi le n."
EXO,32,2,"Tak Aro̩n ka ñwu ma kakini, Fʼile̩li o̩jamalia ki dʼeti amo̩ya-me̩ kpai e-amo̩ma-me̩ e̩ne̩ke̩le̩ kpai onobule̩ le̩ jada ku me̩ mʼu ko wa ñwu mi."
EXO,32,3,"Abe̩le̩ amone̩ le̩ chaka fʼile̩li o̩jamalia ki dʼeti-ma jada, oñ ma mʼu ko wʼugbo Aro̩n."
EXO,32,4,"Tak i mʼu gba kwʼo̩wo̩-ma oñ abu kʼi fʼu da o̩ma okuno̩, i la nʼadude̩ fʼina-wñ ko̩. Taku ma kakini, Abo Israe̩l, amo̩jo̩-me̩ ku ma ko me̩ kwʼane̩ Ijipti dufu wa de̩!"
EXO,32,5,"Oñ abu kʼAro̩n li, i fʼubo̩ iche̩bo̩ ne o̩gba-wñ; tak Aro̩n fʼakoya-wñ ta kakini, O̩na chʼuje̩wñ uyo̩ ñwu Jihofa."
EXO,32,6,"Taku ma takpa kwane̩ o̩jo̩ñwa-wñ, oñ ma mʼe̩wñ e̩gujo kowa che, ma ño̩ kʼe̩wñ ure̩do̩ wa ge̩; oñ amone̩ le̩ gugu ane̩ ku ma je̩ e̩wñ ku ma ñmo̩, taku ma kwane̩ achiya."
EXO,32,7,"Taku Jihofa ka ñwu Mose̩s kakini, Gwo̩ru tane̩ alo; todu amone̩-we̩, kʼuwe̩ ko kwʼane̩ Ijipti dufu wa le̩, fʼo̩la-ma kpabie̩ me̩;"
EXO,32,8,"ma hika muna bʼo̩na kʼomi ñwa ñwu ma te̩ piopio-i; ma fʼo̩ma okuno̩ da ñw o̩la-ma, oñ ma dojikane̩ ñw u, ma la fʼe̩wñ e̩bie̩ kpa ñw u; oñ ma kakini, Ame̩ abo Israe̩l, amo̩jo̩-me̩ ku ma ko me̩ kwo ane̩ Ijipti dufu wa jo̩-i!"
EXO,32,9,"Taku Jihofa ka ñwu Mose̩s kakini, U fʼamone̩-i li me̩, e̩ la go, amone̩ ku ma fʼo̩lo̩-ma lo dago, ma che;"
EXO,32,10,"todule̩ ifai, e̩ tʼumi no̩ kʼuwe̩do̩-mi ki tajo bʼuma ma una una, todu kʼu fʼuma lie̩. Tak u nadʼuwe̩ chʼuche̩ amone̩ ki wewe."
EXO,32,11,"Mose̩s muda gbo̩ko̩bo̩ Jihofa, O̩jo̩-wñ, oñ i kakini, O Jihofa, e̩wñ chi kʼuwe̩do̩-we̩ mutajo bʼamone̩-we̩ e-kʼuwe̩ nʼukpahiu ki nana kpai o̩wo̩ ki gbiti ko ma kwʼane̩ Ijipti wa ma una una-i taa?"
EXO,32,12,"E̩wñ chi kʼabo Ijipti aka kakini, Todu ibe bie̩ne̩ ki dʼefu-wñ oñ i ko ma dufu, kʼi fʼuma kpa oj uwo oj uwo kʼi la fʼuma lie̩ bʼeju ane̩ ile̩ te̩? Murida bʼuwe̩do̩-we̩ ki kpuna-i te̩, kʼe̩bie̩ne̩-i eche amone̩-we̩ ki wʼe̩."
EXO,32,13,"E̩ nalibekado Ebraham kpai Aise̩k kpai Israe̩l, amadu-we̩ le̩, e-kʼuwe̩ fʼo̩la-we̩ onugo go̩ ñwu ma, kʼe̩ la ka ñwu ma kakini, Naje̩ ñw ugbe̩-me̩ wewe nyo̩gba dab awo awo ojale, oñ ane̩ kʼomi ko̩la-wñ-i du nadu ñw ugbe̩-me̩, tak i achʼe̩wñ ogu-ma ogbegbele̩."
EXO,32,14,Tak i wo̩ Jihofa ugbo e̩bie̩ne̩ kʼi nʼibe ka kʼi ache amone̩-wñ le̩.
EXO,32,15,"Taku Mose̩s murida gwo̩ru uwo le̩ tane̩, alo ibenu meji le̩ jʼo̩wo̩-wñ, alo ki chʼe̩ko̩ eju mejeji i che; o̩wo̩ʼka-wñ kpʼo̩wo̩ ekeji-wñ che̩ko̩."
EXO,32,16,"Alo le̩ la chʼuko̩lo̩ kʼO̩jo̩ che, ina-wñ la chʼina kʼO̩jo̩ ko̩, ina-wñ chewane̩ o̩la alo le̩."
EXO,32,17,"Taku Jo̩shua gbʼekuku amone̩ ku ma jʼakpogu le̩ oñ i ka ñwu Mose̩s kakini, Ekuku ogu dʼef uru-wa-i."
EXO,32,18,"Oñ i kakini, I chʼo̩ga echi todu edu ku ma du n, i la chʼogu ekpa todu edu ku ma du ma n; chai ekuku abo ku ma jʼa-keli oñ nagbo̩-i."
EXO,32,19,"Tak i lewatu, abu kʼi lewa me̩ru uru le̩ ababa, kʼi la fʼo̩mokuno̩ ku ma da le̩ li kpai ido ku ma jʼata, uwe̩do̩ Mose̩s mutajo, oñ i mʼa lo le̩ ko rikpolo bʼo̩wo̩-wñ te̩, i la fʼu kpo̩fo̩ e̩re̩ uwo o̩mo̩."
EXO,32,20,"Tak i mʼo̩mokuno̩ ku ma da le̩ du, i la fʼu gujo ef una, tak i fʼu no̩ efulu, oñ i fʼu buru ej omi, tak i je̩ ñw amo̩ma Israe̩l ñmʼo̩."
EXO,32,21,"Taku Mose̩s ka ñw Aro̩n kakini, Ab amone̩-i chʼe̩ kʼe̩ fʼadure inaina-i fa bʼuma oji ma taa?"
EXO,32,22,"Tak Aro̩n kakini, Uwe̩do̩ odu-mi ki tajo n; uwe̩ chema amone̩-i, kʼe̩do̩-ma chʼe-kado e̩wñ e̩bie̩ne̩ eche."
EXO,32,23,"Todu, ama ka ñwu mi kakini, Fʼamo̩jo̩ che ñw a, ku ma atʼuwa o̩gba; todu i chʼe-Mose̩s kʼi ko wa kwʼane̩ Ijipti dufu wa le̩, a mema abu kʼowñ le n."
EXO,32,24,"Tak u ka ñwu ma kakini, E̩ne̩ du ki nʼo̩jamalia kʼi fʼu jada wa; taku ma mʼu ko wa ñwu mi, oñ u mʼu ko rikpolo nyʼuna, tak o̩mokuno̩-i kwʼo̩mo̩ dufu wa."
EXO,32,25,"Tak e̩gba ku Mose̩s li kʼamone̩ le̩ mʼofe-ma du tʼo̩fe̩ (todu Aro̩n je̩ ñwu ma dʼofe-ma tʼo̩fe̩ ki mud ubio̩la ugbo ame̩nebi-ma),"
EXO,32,26,"taku Mose̩s kwodago alaku uru le̩, oñ i kakini, E̩ne̩ chʼabo Jihofa? i kʼi wʼugbo mi. Tak o̩chaka amo̩ma e̩ne̩ke̩le̩ Lifai fʼo̩la-ma do̩ jeju jʼugbo-wñ."
EXO,32,27,"Tak i ka ñwu ma kakini, Abu ku Jihofa O̩jo̩ e-Israe̩l aka de̩ kakini, E̩ne̩ne̩ne̩ne̩ ki dʼo̩kwo̩chageli-wñ tʼachala kʼi tʼalaku alaku ale ugbo du ef uru-i kʼe̩ne̩ne̩ne̩ne̩ ki kpʼo̩maye-wñ, kʼe̩ne̩ne̩ne̩ne̩ ki la kpa e̩ne̩ uma-wñ, kʼe̩ne̩ne̩ne̩ne̩ ki kpa ekeji-wñ."
EXO,32,28,Tak amo̩ma Lifai che tʼeju o̩la Mose̩s; Oku one̩ ki wane̩ o̩jo̩ le̩ dabu e̩ne̩ke̩le̩ icham nyʼo̩gwo̩ko̩ me̩ta.
EXO,32,29,"Mose̩s la ka kakini, Me̩ kʼe̩wñ nyʼo̩wo̩-me̩ e̩ko̩ todu Jihofa eñini-i, e̩ne̩ne̩ne̩ne̩ kobʼo̩ma-wñ kpai o̩maye-wñ; todu kʼi de̩nyo̩ ñwu me̩ eñini-i."
EXO,32,30,"Oñ i lewatu o̩jo̩ñwa-wñ, Mose̩s ka ñw amone̩ le̩ kakini, Me̩ fʼadure inaina ta me̩. Ifai tak u nate̩gu nyʼugbo Jihofa; ikani i nʼe̩wñ kʼu nache kʼi abʼadure-me̩ ma."
EXO,32,31,"Abe̩le̩ Mose̩s mudabi nyʼugbo Jihofa, i kakini, Aaya, amone̩-i fʼadure inaina ta me̩; ma la fʼamo̩jo̩ o̩jamalia che ñw o̩la-ma."
EXO,32,32,"I muda che̩wñ ki dʼuwe̩ e̩do̩, e̩ dʼadure-ma tinyo̩; i ma dʼabe̩le̩ n, oko nagbabʼe̩-i, kʼe̩ ki fumi kpalu bʼef ibuku-we̩ kʼe̩ ko̩ le̩ te̩."
EXO,32,33,"Jihofa muda ka ñwu Mose̩s kakini, E̩ne̩ kʼi du mi re, e̩ne̩ le̩ oñ nakpalu kwef ibuku-mi."
EXO,32,34,"Lo fai, kʼe̩ ne̩ amone̩ le̩ nyʼugbo kʼu ko̩la ñw e̩ le̩; go, onuche̩-mi atʼuwe̩ o̩gba; ama o̩jo̩ kʼu nawa fejudo ma, nawa kpai adure-ma edu nʼuma oji."
EXO,32,35,"Oñ Jihofa fʼamone̩ le̩ gwoda todabu ku ma fʼo̩mokuno̩ le̩ da, owñ chʼe-kʼAro̩n che le̩."
EXO,33,1,"Taku Jihofa ka ñwu Mose̩s kakini, Kwo bʼemi te̩ alo, uwe̩ kpai amone̩ kʼe̩ ko kwʼane̩ Ijipti dufu wa le̩, kʼe̩ nyʼane̩ kʼomi go̩ ñw Ebraham kpai Aise̩k kpai Jeko̩b kakini, Ugbe̩-we̩ oñ nadʼu ñw u."
EXO,33,2,"Omi la akpʼonuche̩ tʼuwe̩ o̩gba, oñ u nane abo Kenan kpai abo Amo̩r kpai abo He̩t kpai abo Pe̩re̩z kpai abo Hifai kpai abo Je̩bius bʼo̩mo̩ te̩."
EXO,33,3,"E̩ ki mute̩gu nyʼane̩ ugbo kʼomi e̩nya kpai iño̩ acha; omi muda atʼalumeji-we̩ te̩gu alo n, tode̩gba kʼu fʼe̩ lie̩ ej o̩na le̩, todu uwe̩ chʼamone̩ kʼo̩lo̩-we̩ lo dago."
EXO,33,4,"Tak e̩gba kʼamone̩ le̩ gbo̩ inabali e̩bie̩ne̩ ki de̩, ma kwodaido̩; e̩ne̩ du la kʼe̩wñ ijaga nyʼo̩la n."
EXO,33,5,"Todu Jihofa ka ñwu Mose̩s kakini, E̩ ka ñw amo̩ma Israe̩l kakini, Ame̩ chʼamone̩ kʼo̩lo̩-ma chʼe̩lo dago; iche̩wñ kʼomi ma tʼalumeji-we̩ alo iminitiʼkate, u ma fʼe̩ lie̩. Todule̩ fai e̩ namʼe̩wñ ijaga-we̩ ko jane̩ bʼo̩la-we̩ te̩, kʼu fʼe̩wñ kʼu nachʼuwe̩ ma."
EXO,33,6,"Todule̩ amo̩ma Israe̩l mʼe̩wñ ijaga-ma gwo̩ bʼo̩la-ma te̩ hioko, akwo uwo Ho̩re̩b le̩ gbogbo alo."
EXO,33,7,"Mose̩s la te̩tafʼunyabo le̩ ta ejo̩do̩da uru-ma, owe-wñ kpai uru le̩ chete̩ jiji, oñ i dʼodu-wñ ko̩ Unyabo Ujeju. Oñ e̩ne̩ du ki tene Jihofa adufu nyʼugbo unyabo ujeju kʼi dʼo̩do̩da uru le̩."
EXO,33,8,"Tak i lewatu, e̩gba du ku Mose̩s dufu nyʼugbo unyabo le̩, amone̩ le̩ chaka kwane̩, oñ e̩ne̩ne̩ne̩ne̩ dago alugbo̩na unyabo e-wñ, ma la fʼeju-ma bu Mose̩s le, gbogbo tak i mugudu tef unyabo."
EXO,33,9,"Oñ e̩gba ku Mose̩s mugudu tef unyabo, akpa ki dago waala le̩ nagwo̩ru wane̩ kʼi dago alugbo̩na unyabo, taku Jihofa ako̩la ñwu Mose̩s."
EXO,33,10,"Oñ e̩gba kʼamone̩ le̩ du li abu kʼakpa le̩ dago waala alugbo̩na unyabo, amone̩ le̩ chaka nakwane̩ adojikane̩, e̩ne̩ne̩ne̩ne̩ che alugbo̩na unyabo e-wñ."
EXO,33,11,"Abe̩le̩ eju kparʼeju oñ Jihofa ko̩la ñwu Mose̩s, alu kʼone̩ ako̩la kpai onuku-wñ. Tak i mudabi tef uru. Ama Jo̩shua o̩ma Nun, okolobia kʼi ache e̩wñ ñw u le̩, muda kwo bʼunyabo le̩ te̩ n."
EXO,33,12,"Taku Mose̩s ka ñwu Jihofa kakini, Go ta, uwe̩ ka ñwu mi kakini, Mʼamone̩-i ko te̩gu wa; e̩ la je̩ ñwu mi ma e̩ne̩ kʼuwe̩ akpuche̩ lebʼumi n. E̩ la ka ñwu mi kakini, U chema uwe̩, u chema odu kʼe̩ ko, uwe̩ ño̩ chʼe̩ne̩ kʼu nali eju."
EXO,33,13,"Todule̩ narodubʼuwe̩ fai, iche̩wñ kʼe̩ li mi eju, mak e̩ kʼo̩nʼO̩na-we̩ ña mi kʼomi ki fʼuwe̩ ma, kʼu ma alu kʼu nale kʼe̩ li mi eju. E̩ ki ño̩ fʼejuwo̩ ka kʼuche̩ amone̩-i chʼamone̩-we̩."
EXO,33,14,"Tak i kakini, Eju-mi ale bʼuwe̩, oñ nadʼuñmi ñw e̩."
EXO,33,15,"Tak i kakini, Iche̩wñ kʼeju-we̩ ma le bʼumi n, e̩ ki ne̩ wa kwʼemi alo n."
EXO,33,16,"Todu lugbo e̩wñ oñ ma ama ka kʼe̩ li mi eju, omi kpai amone̩-we̩-i? I chʼef elo kʼe̩ lo kpai wa n? kʼomi kpai amone̩-we̩ kʼa chʼojoji ñw amone̩ du ku ma jʼoj ane̩ ile̩-i n?"
EXO,33,17,"Taku Jihofa ka ñwu Mose̩s kakini, Omi ñʼache e̩wñ kʼuwe̩ ka-i ge̩; todu uwe̩ chʼe̩ne̩ kʼu nali eju, u la chema uwe̩, tʼodu kʼe̩ ko̩."
EXO,33,18,"Tak i kakini, Nagbo̩ko̩bʼe̩, kʼe̩ dʼojima-we̩ ña mi."
EXO,33,19,"Tak i kakini, Naje̩ ñw e̩nyo̩-mi chaka ki lale o̩gba-we̩, oñ nafʼodu-mi, Jihofa, do̩ o̩gba-we̩; omi la achʼufe̩de̩nyo̩ ñw e̩ne̩ ki du mi e̩do̩ kʼu chʼufe̩de̩nyo̩ ñw u, u la ali ejumomi e̩ne̩ ki du mi e̩do̩ kʼu nali ejumomi-wñ."
EXO,33,20,"Ama, i kakini, E̩ neke li eju-mi n; todu one̩ ali mi kʼi adeju n."
EXO,33,21,"Taku Jihofa kakini, Go, uñaʼka do̩mo̩ me̩ru mi ugbo kʼuwe̩ adago oj okuta omo̩;"
EXO,33,22,"oñ i awatu, abu kʼojima-mi alale, nadʼuwe̩ tef e̩kpana okuta le̩, tak u nadʼo̩wo̩-mi bʼe̩ ma gbogbo tak u lale;"
EXO,33,23,"tak u namʼo̩wo̩-mi du, oñ uwe̩ ali ubi-mi; ma muda ali eju-mi n."
EXO,34,1,"Taku Jihofa ka ñwu Mose̩s kakini, Fʼalo okuta meji dab e-ejodudu le̩ gbe̩ ñw o̩la-we̩; tak omi adʼo̩la ki dʼo̩la alo ejodudu kʼe̩ kpo̩fo̩ le̩, ko̩ nyʼalo e-le̩."
EXO,34,2,"E̩ fʼo̩la-we̩ mu nyʼodudu, kʼe̩ te̩gu wa oj uwo Sainai odudu, kʼonugo-we̩ ki dago kpenyu mi oj uwo omo̩."
EXO,34,3,"E̩ne̩ du ki te̩gu wa kpai uwe̩ n, e̩ ki je̩ ñwu ma li e̩ne̩ du o̩la uwo le̩ ugbo du n; e̩ ki la je̩ ñw ame̩wño̩re̩ egini kpai amokuno̩ jije̩ e̩re̩ uwo le̩ n."
EXO,34,4,"Taku Mose̩s fʼalo okuta meji gbe̩ dab e-ejodudu le̩; oñ i takpa kwane̩ odudu-wñ, i la mute̩gu tʼoj uwo Sainai alu ki Jihofa ñwa ñw u, alo okuta meji la jʼef o̩wo̩-wñ."
EXO,34,5,"Taku Jihofa gwo̩ru ef akpa le̩ wane̩, i kwodago kpai owñ o̩mo̩, oñ i fʼodu Jihofa do̩ taa."
EXO,34,6,"Jihofa tale o̩gba-wñ, oñ i nadudo̩ kakini, Jihofa, Jihofa, kʼi chʼO̩jo̩ kʼi ali one̩ ejumomi kʼi ali one̩ eju, i hika we̩do̩ n, ufe̩de̩nyo̩-wñ kpai ochochi-wñ chʼololo."
EXO,34,7,"I ade ufe̩de̩nyo̩-wñ todu abo icham nyʼo̩gwo̩ko̩ icham nyʼo̩gwo̩ko̩, abu kʼi akʼudu kpai ada kpai adure rinyo̩ bʼone̩ o̩la te̩, kʼi muda adale ofofo kilikili n, i akʼudu kʼamata fe̩ nʼamo̩ma kpai amaaju-ma oji, gbogbo tʼo̩gba e̩ke̩ta kpai e̩ke̩le̩."
EXO,34,8,"Taku Mose̩s hika dʼoji lo̩, i la dojikane̩."
EXO,34,9,"Oñ i kakini, O Ondu, iche̩wñ kʼe̩ li mi eju, nagbo̩ko̩bʼe̩, Ondu ki tʼalumeji-wa alo; todu amone̩ kʼo̩lo̩-ma chʼelo dago ma che; tʼudu-wa kpai adure-wa no̩, kʼe̩ la mʼuwa ko chʼe̩wñ ogu-we̩."
EXO,34,10,"Tak i kakini, Go, alo nakpe̩-i. Eju amone̩-we̩ du nache e̩wñ aye ku ma ma che e̩go̩-wñ ugbo du ile̩-i abe̩k ef uche̩ichi amone̩ mama ta n; oñ amone̩ du kʼe̩ dʼefu-ma le̩ ali uko̩lo̩ Jihofa; todu e̩wñ kʼu nache kpai uwe̩ chʼe̩wñ ubailo."
EXO,34,11,"E̩ nafejutʼe̩wñ kʼu nañwa ñw e̩ eñini-i. Go, nanʼabo Amo̩r kpai abo Kenan kpai abo He̩t kpai abo Pe̩re̩z kpai abo Hifai kpai abo Je̩bius rinyo̩ bʼuwe̩ o̩gba te̩."
EXO,34,12,"E̩ nafʼo̩la-we̩ de, tode̩gba kʼe̩ kpʼalo kpai abo ku ma dodo ane̩ ugbo kʼe̩ lo, tode̩gba kʼi amud oku te̩ alumeji-we̩."
EXO,34,13,"Me̩ ki kpʼubo̩ iche̩bo̩-ma fo̩, me̩ ki fʼojibo-ma kpo̩fo̩ rinyo̩, me̩ ki fʼoli Ashe̩rim-ma lo̩ wane̩"
EXO,34,14,"(todu uwe̩ ñʼadojikane̩ ñw o̩jo̩ omune̩ du n, todu Jihofa, kʼodu-wñ ko̩ Ajogu, owñ chʼO̩jo̩ ajogu),"
EXO,34,15,"tode̩gba kʼe̩ kpʼalo kpai abo ku ma dodo ane̩ o̩mo̩, ku ma la jo̩ko̩ bʼamo̩jo̩ e-ma ku ma chane̩ ekpa e̩wñ e̩bie̩ ñw amo̩jo̩-ma, kʼe̩ne̩ʼka fʼe̩ do̩ kʼe̩ fʼe̩wñ iche̩bo̩-wñ je̩,"
EXO,34,16,"kʼuwe̩ la fʼamo̩ma-ma onobule̩ ne̩ ñw amo̩ma-we̩ e̩ne̩ke̩le̩, kʼamo̩ma-ma onobule̩ le̩ chane̩ ejo̩ko̩ bʼamo̩jo̩-ma, ku ma la je̩ ñw amo̩ma-we̩ e̩ne̩ke̩le̩ jo̩ko̩ bʼamo̩jo̩ e-ma."
EXO,34,17,Uwe̩ ki la fʼamo̩jo̩ da ñw o̩la-we̩ n.
EXO,34,18,"Uwe̩ ki de uje̩wñ uyo̩ e-ki ma nʼo̩jo̩wu n le̩. Uwe̩ ki je̩ uje̩wñ kʼo̩jo̩wu ma do̩ n kad o̩jo̩ mebie, iko-wñ ki che̩date̩ ochu Abib alu kʼu ñwa ñw e̩; todu ochu Abib oñ e̩ kwʼIjipti dufu wa le̩."
EXO,34,19,"Omi ne̩ o̩chaka e̩wñ ki akpʼo̩gba iye-wñ na, kpai ame̩wñukpa-we̩ du ku ma bi oko, owñ chʼamo̩mojo̩do̩ okuno̩ kpai ame̩wño̩re̩ egini."
EXO,34,20,"E̩ ki nʼe̩wño̩re̩ egini la oji o̩mo̩jo̩do̩ o̩ke̩ke̩te̩ tane̩, i la che̩wñ ki ma dʼuwe̩ e̩do̩ kʼe̩ latane̩ n, e̩gbale̩ e̩ fʼo̩lo̩-wñ guche̩. Amo̩mo̩gba-we̩ du kʼi chʼe̩ne̩ke̩le̩ e̩ ki fʼoji-ma latane̩. E̩ne̩ du ki la wa o̩gba-mi o̩wo̩ ofo n."
EXO,34,21,"O̩jo̩ me̩fa oñ uwe̩ achʼuko̩lo̩, o̩jo̩ e̩kebie-wñ uwe̩ muda añini; iko e̩be̩ eko̩ kpai iko e̩wñ oko eko wʼunyi, uwe̩ añini."
EXO,34,22,Uwe̩ ki la fejutʼuje̩wñ uyo̩ e-o̩jo̩ mebie o̩jo̩ mebie le̩ kpai ejo̩ga o̩ka wit kʼe̩ ko wʼunyi kpai uje̩wñ uyo̩ e-e̩wñ eko wʼunyi oj o̩do̩ le̩.
EXO,34,23,"Aboke̩le̩-we̩ chaka awa jʼo̩gba Ondu Jihofa, O̩jo̩ e-Israe̩l, onu me̩ta o̩do̩ du."
EXO,34,24,"Todu nakʼuche̩uche̩ amone̩ rikpolo bʼe̩ o̩gba te̩, kʼu hi alo̩me̩-we̩ nyʼubi; ane̩-we̩ la anyʼe̩ne̩ du eju kʼi ne̩ ubi-we̩ e̩gba kʼe̩ te̩gu alo kʼe̩ dufu wa o̩gba Jihofa O̩jo̩-we̩ onu me̩ta o̩do̩ du le̩ n."
EXO,34,25,Uje̩wñ kʼo̩jo̩wu dʼo̩ amanyʼe̩wñ e̩bie̩ iche̩bo̩-mi kʼe̩ kpa n; e̩wñ iche̩bo̩ e-uje̩wñ uyo̩ e-Elaloji la abo̩ jʼane̩ nyʼodudu n.
EXO,34,26,Uwe̩ ki ko e̩wñ ejodudu ef ejo̩ga e̩wñ ane̩-we̩ wʼef unyi Jihofa O̩jo̩-we̩. E̩ ki la hi o̩mewo ef omi e̩nya iye-wñ n.
EXO,34,27,"Taku Jihofa ka ñwu Mose̩s kakini, E̩ nafʼo̩la-i ko̩; todu likpa alu kʼo̩la-i ka, omi fʼalo kpe̩ kpai uwe̩ kpai abo Israe̩l ge̩."
EXO,34,28,"I la dʼugbo Jihofa o̩mo̩ o̩ro̩ka o̩gbo̩ meji kpai odu o̩gbo̩ meji; i la jʼuje̩wñ n i la ñmʼomi n. Oñ i fʼo̩la alo kʼi kpe̩ ko̩ nyʼalo le̩, owñ chʼo̩la me̩gwa le̩."
EXO,34,29,"Oñ i lewatu e̩gba ku Mose̩s gwo̩ru kwʼoj uwo Sainai tane̩, alo ibenu meji le̩ jʼef o̩wo̩ Mose̩s e̩gba kʼi gwo̩ru uwo le̩ wane̩, Mose̩s la ma ka kʼaño̩ eju-wñ ade̩ ña ña ña noji eko̩la kʼi ko̩la kpai owñ n."
EXO,34,30,"Oñ e̩gba kʼAro̩n kpai amo̩ma Israe̩l du fu Mose̩s li, go, año̩ eju-wñ ade̩ ña ña ña oñ ma railo ete̩me̩rʼu."
EXO,34,31,"Mose̩s muda do̩ ma; tak Aro̩n kpai amidachi o̩gbadu le̩ du mudabi wʼugbo-wñ, oñ Mose̩s ko̩la ñwu ma."
EXO,34,32,"Ubi le̩ tak amo̩ma Israe̩l chaka te̩me̩rʼu, tak i mʼo̩la du ki Jihofa ka ñw u oj uwo Sainai ko ñwu ma kʼi chʼe̩wñ kʼO̩jo̩ ñwa ñwu ma."
EXO,34,33,"Tak e̩gba ku Mose̩s fʼo̩la ka ñwu ma kpa, i mʼukpo ko bʼeju ma."
EXO,34,34,"Ama e̩gba ki Mose̩s nyʼejefu o̩gba Jihofa kʼi ko̩la ñw u, i mʼukpo ube-juma le̩ ko jane̩, gbe̩gba kʼi le dufu; tak i dufu, kʼi ka e̩wñ kʼO̩jo̩ ñwa ñw u le̩ ñw amo̩ma Israe̩l."
EXO,34,35,"Oñ amo̩ma Israe̩l fʼeju Mose̩s li kʼaño̩ eju Mose̩s ade̩ ña ña ña; taku Mose̩s dabi akʼukpo bʼeju ma ge̩, gbe̩gba kʼi nyʼejefu kʼi ko̩la ñw u."
EXO,35,1,"Taku Mose̩s fʼo̩gbadu amo̩ma Israe̩l chaka do̩ jeju, oñ i ka ñwu ma kakini, O̩la-i chʼo̩la ki Jihofa ñwa ñwu me̩ ku me̩ che."
EXO,35,2,"O̩jo̩ me̩fa ma achʼuko̩lo̩ kade, o̩jo̩ e̩kebie-wñ muda chʼo̩jo̩ ki afo̩ ñwu me̩, o̩jo̩ uñmi e-uñmi ñwu Jihofa, i che; e̩ne̩ du ki achʼuko̩lo̩ o̩jo̩ le̩ ekpa ma akpa."
EXO,35,3,Me̩ ki kʼuna okate o̩jo̩ uñmi ugbo du ku me̩ dodo n.
EXO,35,4,"Taku Mose̩s ka ñw o̩gbadu amo̩ma Israe̩l du kakini, E̩wñ ki Jihofa ñwate̩ le̩ de̩, kakini,"
EXO,35,5,"Me̩ ki gba e̩wñ ku me̩ du nyʼate̩ le̩ kwʼo̩wo̩ o̩la-me̩ wa ñwu Jihofa; e̩ne̩ du kʼi chʼe̩numo̩la, e̩ne̩ le̩ ki dʼu wa, owñ chʼe̩wñ kʼi du nyʼate̩ ñwu Jihofa le̩: o̩jamalia kpai ajifa kpai ebijeikpa;"
EXO,35,6,kpai odufa kpai odufa ekpikpa kpai ekpikpa kpai ukpo line̩n ki che̩hi reju kpai edudu ewo
EXO,35,7,kpai año̩ okolo ku ma hi ekpikpa kpai año̩ e̩la omi le̩; kpai oli akesia
EXO,35,8,"kpai ekpo todu agege kpai e̩wñ kwe̩ kwe̩ kwe̩ ki akpo todu ekpo ku ma ba tʼo̩la kpai todu otulale ki akpo ku ma gujo le̩,"
EXO,35,9,"kpai okuta one̩ks kpai okuta ku ma da ebije nyʼu, todu e̩fo̩d kpai todu ebije ube̩do̩ma."
EXO,35,10,"E̩ne̩ke̩le̩ du efu-me̩ ki nʼofili efu kʼi lewa, kʼi fʼe̩wñ du ki Jihofa ñwate̩ che:"
EXO,35,11,"owñ chʼuña ugugu kpai unyabo-wñ kpai e̩wñ ki abʼoji-wñ ma ate̩, atanyi-wñ kpai akatakpo-wñ, oli ugbo̩lo̩-wñ kpai oli urane̩-wñ kpai o̩ka-wñ:"
EXO,35,12,kpai akpati le̩ kpai oli ku ma ko tunyʼu kpai ugugu unye̩do̩ le̩ kpai ukpo ugbeju;
EXO,35,13,itebulu le̩ kpai oli ugbo̩lo̩-wñ kpai ane̩-wñ chaka kpai akala e-eju le̩;
EXO,35,14,kpai akete todu ugane̩-wñ ge̩ kpai e̩wñ eku-wñ kpai agege-wñ kpai ekpo tod ugane̩ le̩;
EXO,35,15,kpai ubo̩ iche̩bo̩ e-otulale ku ma gujo kpai oli ku ma ko tunyʼu kpai ekpo ku ma du batʼo̩la kpai otulale ki akpo ku ma gujo kpai ukpo uro̩na alugbo̩na uña ugugu;
EXO,35,16,"ubo̩ iche̩bo̩ e-e̩wñ e̩gujo kpai ebijeikpa ku ma ta kʼuna ki jo oji-wñ, oli ku ma ko tunyʼu kpai ane̩-wñ chaka, ukpachi u gw o̩wo̩ kpai e̩wñ kʼi agugu oji-wñ;"
EXO,35,17,"ukpo ku ma ko bʼologbo, oli urane̩-wñ kpai o̩ka-wñ kpai ukpo uro̩na tod alaku ologbo le̩;"
EXO,35,18,ale uña ugugu kpai ale ologbo-wñ kpai iku-wñ;
EXO,35,19,"otogbo ku ma hi reju ku ma nyi ache e̩wñ ef uña kiafo, otogbo ki afo̩ todu Aro̩n, atama, kpai otogbo amo̩ma-wñ, ku ma nyi ache e̩wñ atama le̩."
EXO,35,20,Tak ujeju amo̩ma Israe̩l chaka kwo bʼeju Mose̩s te̩.
EXO,35,21,"Oñ ma lewa, owñ chʼe̩ne̩ du kʼe̩do̩-wñ kwane̩, kpai e̩ne̩ du kʼafu-wñ du tef e̩do̩-wñ, oñ ma mʼe̩wñ ku ma ko nyʼate̩ ñwu Jihofa le̩ kowa todu uko̩lo̩ unyabo ujeju kpai todu e̩wñ ku ma che o̩mo̩ chaka kpai todu otogbo kiafo̩ le̩."
EXO,35,22,"Abe̩le̩ ma lewa, tʼe̩ne̩ke̩le̩ tʼonobule̩; aluka one̩ du kʼi chʼe̩numo̩la kʼelika iñmo̩ kpai ile̩li eti kpai elika kpai ude̩ o̩wo̩ wa, o̩chaka-wñ chʼe̩wñ ijaga o̩jamalia, e̩ne̩ du nʼe̩wñ wa amiejo ñwu Jihofa."
EXO,35,23,"Oñ e̩ne̩ du ku ma li e̩wñ odufa kpai e̩wñ odufa ekpikpa kpai e̩wñ ekpikpa kpai ukpo line̩n ki chʼe̩hi reju kpai edudu ewo kpai año̩ okolo ku ma hi ekpikpa kpai año̩ e̩la omi le̩ ugbo-wñ, e̩ne̩ le̩ mʼu ko wa."
EXO,35,24,"E̩ne̩ du kʼi mʼe̩wñ ajifa abe̩k ebijeikpa du nyʼate̩, mʼe̩wñ kʼi ko nyʼate̩ ñwu Jihofa le̩ ko wa; e̩ne̩ du ku ma fʼoli ake̩sia todu uko̩lo̩ ojoji du tod e̩wñ eche le̩ li ugbo-wñ, e̩ne̩ le̩ mʼu ko wa."
EXO,35,25,"Abobule̩ du ku ma nʼofili efu la nʼo̩wo̩-ma che owu, oñ ma mʼowu ku ma da le̩ kowa, owñ chʼe-odufa kpai odufa ekpikpa kpai ekpikpa kpai ukpo line̩n ku ma hi reju."
EXO,35,26,Abobule̩ du kʼe̩do̩-ma kwane̩ ku ma nʼibe fʼedudu ewo da.
EXO,35,27,"Tak amidachi mʼokuta one̩ks kpai okuta ku ma tene ku ma fʼebije danyʼu todu e̩fo̩d kpai todu ebije ube̩do̩ma ko wa,"
EXO,35,28,kpai e̩wñ idoro̩ kpai ekpo todu e̩mu kpai todu ekpo ebatʼo̩la kpai todu otulale ku ma gujo ki akpo le̩.
EXO,35,29,"Amo̩ma Israe̩l chaka, tʼe̩ne̩ke̩le̩ tʼonobule̩ kʼe̩do̩-ma kʼuma e̩che̩ ku ma kʼe̩wñ wa todu uko̩lo̩ du ki Jihofa ñwa ñwu ma lʼo̩wo̩ Mose̩s ku ma che, gʼe̩dʼo̩la-ma ko wa ñwu Jihofa."
EXO,35,30,"Taku Mose̩s ka ñw amo̩ma Israe̩l kakini, Me̩ go, Jihofa la dʼodu Be̩zale̩l, o̩ma Uri, ki chʼo̩ma He̩r kʼi chʼabo o̩lo̩pu Juda;"
EXO,35,31,"i la je̩ ñw u chʼe̩ko̩ ñw Afu O̩jo̩, ef ibe kpai oji e̩wñ ema kpai e̩wñ ema kpai uko̩lo̩ o̩wo̩ ojoji ojoji du eche,"
EXO,35,32,"kʼi fʼibe uko̩lo̩ e̩te̩le̩ ñwa, kʼi chʼuko̩lo̩ o̩jamalia kpai ajifa kpai ebijeikpa,"
EXO,35,33,"kpai okuta egbe̩ ku ma da ebije nyʼu, kpai oli egbe̩, kpai uko̩lo̩ o̩ka ojoji ojoji du kʼo̩wo̩ ache."
EXO,35,34,"Oñ i du tef e̩do̩-wñ kʼi ko̩ one̩ uko̩lo̩, tʼowñ, tʼOholiab, o̩ma Ahisamak, kʼi chʼabo o̩lo̩pu Dan le̩."
EXO,35,35,"I je̩ ñw ibe chʼe̩ko̩ ef e̩do̩-ma ku ma chʼuko̩lo̩ o̩wo̩ ojoji ojoji du, uko̩lo̩ alo̩ egwu kpai o̩ka uko̩lo̩ kpai e̩ne̩ ki achiya nyʼukpo odufa kpai odufa ekpikpa kpai ekpikpa kpai e-line̩n ku ma hi reju, kpai e̩ne̩ kʼi ahi ukpo—owñ chʼabo ku ma chʼuko̩lo̩ du, kpai abo ku ma ñw ibe ina e̩te̩le̩ eko̩ nyʼe̩wñ."
EXO,36,1,"Taku Be̩zale̩l kpai Oholiab kpai e̩ne̩ du ki nʼofili efu, owñ chʼe̩ne̩ ku Jihofa mʼibe kpai oji e̩wñ ema du tʼowñ efu kʼi meju uko̩lo̩ du tod e̩wñ ef uña kiafo̩ le̩ eche, achʼuko̩lo̩ likpa alu du ki Jihofa ñwa ñwu ma."
EXO,36,2,"Taku Mose̩s fu Be̩zale̩l kpai Oholiab do̩, manyʼe̩ne̩ du ki nʼofili efu, e-ki Jihofa dʼibe tʼowñ efu; owñ chʼe̩ne̩ du kʼe̩do̩-wñ kwane̩ kʼi wa che uko̩lo̩ le̩;"
EXO,36,3,"taku ma mʼe̩wñ du ku ma ko̩ nyʼate̩ kʼamo̩ma Israe̩l ko wa ku ma ne̩ chʼuko̩lo̩ e̩wñ du ku ma ache ef uña kiafo̩, gba o̩wo̩ Mose̩s. Ma laño̩ gʼe̩do̩la-ma ako e̩wñ wʼugbo-wñ odudu o̩jo̩ duu."
EXO,36,4,"Tak amanibe chaka ku ma che uko̩lo̩ uña kiafo̩ le̩ du, e̩ne̩ne̩ne̩ne̩ kwo bʼuko̩lo̩-wñ kʼi ache te̩ wa,"
EXO,36,5,"oñ ma ka ñwu Mose̩s kakini, E̩wñ kʼamone̩ ako wa-i tʼuko̩lo̩ ki Jihofa ñwa ñw a kʼa che le̩ gu e̩gu du."
EXO,36,6,"Taku Mose̩s ñwa ñwu ma, oñ ma fʼakoya-wñ ta ugbo du ef uru le̩ kakini, Tʼe̩ne̩ke̩le̩ tʼonobule̩ ki ño̩ che uko̩lo̩ e̩wñ omune̩ ku ma ko̩ nyʼate̩ tod uña kiafo̩-i ge̩ n. Abe̩le̩ ma fʼamone̩ ba ku ma we ekʼe̩wñ wa."
EXO,36,7,Todu e̩wñ ku ma ne̩ bʼuko̩lo̩ le̩ jo̩ kwubo̩.
EXO,36,8,"Oñ aboke̩le̩ du ku ma nʼofili ef e̩do̩ chaka ku ma jʼef abo ku ma che uko̩lo̩ le̩ kʼibali ukpo me̩gwa ta che uña ugugu le̩; ukpo-wñ che line̩n ku ma hi reju kʼowu-wñ chʼe̩da bie̩, kʼi chʼodufa kpai odufa ekpikpa kpai ekpikpa; ma famiche̩rub chenyʼu e̩te̩le̩."
EXO,36,9,"Ujiji ibali ukpo ku ma ko ta le̩ okoke chʼo̩hibo̩wo̩ ogu nyoke me̩jo̩, unabe̩ ibali-wñ okoke la chʼo̩hibo̩wo̩ me̩le̩; e̩ñwa ibali-wñ du la chʼalukate."
EXO,36,10,"Oñ i fʼibali ukpo ku ma ta le̩ me̩lu gamʼomune̩, ibali ukpo me̩lu ki bo̩ i ño̩ fʼu gamʼomune̩."
EXO,36,11,I la che ate odufa nyʼeti ibali ukpo ki dʼotitala e̩gwodama-wñ ejodudu; i ño̩ fʼabele̩ che nyʼeti ibali ukpo ki dʼotitala e̩gwodama-wñ o̩wo̩ ekeji;
EXO,36,12,"i fʼate ooje che nyʼeti e̩gwodama ukpo le̩ oka, i laño̩ fʼate ooje che nyʼeti ibali ukpo otitala ef e̩gwodama-wñ ekeji; ate-wñ la kpejurʼomune̩."
EXO,36,13,"Tak i nʼo̩jamalia che atanyi ooje, oñ i nʼatanyi le̩ fʼe̩gwodama ukpo meji le̩ ta tʼomune̩; abe̩le̩ oñ uña ugugu le̩ mud alukate."
EXO,36,14,I ño̩ nʼedudu ewo hi ibali ibali ukpo ku ma ata kʼi chʼunyabo uña ugugu le̩; i fʼibali ukpo ku ma ta le̩ me̩gwaka che.
EXO,36,15,"Ujiji ibali-wñ okoke la chʼohibo̩wo̩ ogue̩gwa, unabe̩ ibali-wñ okoke la chʼohibo̩wo̩ me̩le̩; e̩ñwa ibali ukpo ku ma ta me̩gwaka le̩ chʼalukate."
EXO,36,16,I fʼibali me̩lu gamʼomune̩; oñ i fʼibali me̩fa gamʼomune̩ ojoji.
EXO,36,17,Tak i fʼate ooje che nyʼeti ibali ukpo ki dʼotitala e̩gamʼomune̩-wñ oka; i laño̩ che ate ooje nyʼeti ibali ukpo ki dʼotitala e̩gamʼomune̩-wñ o̩wo̩ ekeji ge̩.
EXO,36,18,Tak i nʼebijeikpa che atanyi ooje kʼi ne̩ fʼunyabo le̩ ta tʼomune̩ kʼi chʼalukate.
EXO,36,19,"I laño̩ nʼaño̩ amokolo ku ma hi ekpikpa ko che e̩wñ ki abʼoji unyabo le̩ ma, kpai año̩ e̩la omi le̩ kʼi bʼe-le̩ ma ate̩."
EXO,36,20,Tak i nʼoli akesia chʼakatakpo ki adago kpakpa todu uña ugugu le̩.
EXO,36,21,"Ujiji akatakpoʼka chʼohibo̩wo̩ me̩gwa, unabe̩ akatakpoʼka la chʼohibo̩wo̩ʼka nyʼukpe̩reji."
EXO,36,22,"Akatakpo du nʼe̩re̩ meji, efa ma fa tunyʼu; i fʼabe̩le̩ che todu akatakpo uña ugugu le̩ chaka."
EXO,36,23,Abu kʼi chʼakatakpo todu uña ugugu le̩ de̩: akatakpo todu o̩wo̩-wñ o̩pata awo̩to̩ chʼogu;
EXO,36,24,"tak i nʼajifa che o̩ka o̩gbo̩ meji kʼi jʼofe akatakpo ogu le̩; o̩ka meji jʼofe akatakpoʼka tod e̩re̩-wñ meji le̩, o̩ka meji la jʼofo akatakpo omune̩ tod e̩re̩-wñ meji ge̩."
EXO,36,25,"Taku todu o̩wo̩ ekeji uña ugugu le̩, owñ chʼakolo-wñ o̩wo̩ awohi i fʼakatakpo ogu che ge̩"
EXO,36,26,"kpai o̩ka ajifa o̩gbo̩ meji, o̩ka meji jʼofe akatakpoʼka, o̩ka meji la jʼofe akatakpo omune̩."
EXO,36,27,"I la fʼakatakpo me̩fa che todu ejubi uña ugugu le̩, o̩wo̩ olane̩-wñ."
EXO,36,28,Oñ i fʼakatakpo meji che todu ejubi uña ugugu le̩ ugbo ku ma dʼalo-wñ meji.
EXO,36,29,"Ma chʼegamʼomune̩ o̩gane̩; tak oji-wñ ate̩ tunyʼelikaʼka, abe̩le̩ i fʼeji che tod ugbo kʼalo-wñ meji ade."
EXO,36,30,"Abe̩le̩ akatakpo-wñ chʼe̩jo̩, manyʼoka ajifa-wñ; o̩ka-wñ la chʼe̩gwe̩fa, oka meji jʼofe akatakpo okoke du."
EXO,36,31,"Oñ i nʼoli akesia fʼoli ugbo̩lo, e̩lu-wñ chʼutodu akatakpo o̩woʼka uña ugugu le̩."
EXO,36,32,"Oli ugbo̩lo̩ me̩lu la chʼutodu akatakpo o̩wo̩ ekeji uña ugugu le̩, oli ugbo̩lo̩ me̩lu la chʼutodu akatakpo ejubi uña ugugu, o̩wo̩ olane̩-wñ."
EXO,36,33,I la che oli ugbo̩lo̩ ki dʼalumeji ki tunyu alumeji akatakpo akatakpo akwʼo̩wo̩ʼka-wñ gbogbo tʼo̩wo̩ ekeji.
EXO,36,34,"Tak i fʼo̩jamalia wenyʼakatakpo akatakpo le̩; i nʼo̩jamalia che elika-wñ todu kʼi chʼugbo kʼoli ugbo̩lo̩-wñ atunyu, i laño̩ fʼo̩jamalia wenyu oli ugbo̩lo̩-wñ ge̩."
EXO,36,35,"Tak i nʼodufa kpai odufa ekpikpa kpai ekpikpa kpai ukpo line̩n ku ma hi reju kʼowu-wñ chʼe̩da bie̩ che ukpo ugbeju le̩. Amiche̩rub jʼo̩la-wñ, uko̩lo̩-wñ chʼuko̩lo̩ o̩ka."
EXO,36,36,"Tak i fʼoli urane̩ akesia me̩le̩ fa todu-wñ, i la dʼo̩jamalia wenyʼu; uko̩-wñ chʼo̩jamalia; i laño̩ fʼo̩ka ajifa me̩le̩ da todu-wñ."
EXO,36,37,"I ño̩ fʼukpo uro̩na che todu alugbo̩na unyabo le̩, i chʼodufa kpai odufa ekpikpa kpai ekpikpa kpai ukpo line̩n ku ma hi reju kʼowu-wñ chʼe̩da bie̩; uko̩lo̩ e̩ne̩ kʼi achiya nyʼukpo jʼo̩la-wñ;"
EXO,36,38,"manyʼoli urane̩-wñ me̩lu kpai uko̩-wñ. I kʼo̩jamalia wenyʼoji-wñ, oli ugbo̩lo̩-wñ ate̩ chʼo̩jamalia, o̩ka-wñ me̩lu kʼi jʼofe-wñ muda chʼebijeikpa."
EXO,37,1,"Oñ Be̩zale̩l nʼoli akesia che akpati le̩; ujiji-wñ chʼohibo̩wo̩ meji nyʼukpe̩reji, unabe̩-wñ la chʼohibo̩wo̩ʼka nyʼukpereji, o̩gba-wñ la chʼohibo̩wo̩ʼka nyʼukpe̩reji."
EXO,37,2,"I la kʼo̩jamalia ki de̩ hiolo bʼo̩la-wñ ma tʼejefu tʼejo̩do̩da, oñ i fʼo̩jamalia gwu pe̩te̩ke̩ kʼi dʼu lamʼeti-wñ daka."
EXO,37,3,"Tak i fʼelika o̩jamalia me̩le̩ da todu e̩re̩-wñ me̩le̩, elika meji la jʼo̩wo̩ʼka-wñ, elika meji omune̩ la jʼo̩wo̩ ekeji-wñ."
EXO,37,4,"Tak i nʼoli akesia fa oli ugbo̩lo̩-wñ, oñ i kʼo̩jamalia wenyʼu."
EXO,37,5,"I la mʼoli ugbo̩lo̩ ko tunyʼelika akolo akpati le̩, ku ma gwo̩nyʼu anʼakpati le̩."
EXO,37,6,"Oñ i nʼo̩jamalia hiolo che ugugu unye̩do̩; ujiji-wñ chʼohibo̩wo̩ meji nyʼukpe̩reji, unabe̩-wñ la chʼohibo̩wo̩ʼka nyʼukpe̩reji."
EXO,37,7,"Tak i nʼo̩jamalia gwu amiche̩rub meji; i gwʼu jo̩ o̩wo̩ afida ugugu unye̩do̩ le̩ meji,"
EXO,37,8,"che̩rubʼka la dʼo̩wo̩ afida-wñ kekeleʼka, che̩rub ekeji la dʼo̩wo̩ afida-wñ kekele ekeji; i mʼiche̩rub du che alukate kpai ugugu unye̩do̩ le̩, o̩wo̩-wñ mejeji."
EXO,37,9,"Amiche̩rub le̩ la fʼika-ma nadala ate̩, ika-ma la bʼoji ugugu unye̩do̩ ma ate̩, ma kpejuru o̩la-ma; eju amiche̩rub la che̩kparu ugugu unye̩do̩ le̩."
EXO,37,10,"I ño̩ nʼoli ake̩sia che itebulu le̩; ujiji-wñ la chʼohibo̩wo̩ meji, unabe̩-wñ la chʼohibo̩wo̩ʼka, o̩gba-wñ la chʼohibo̩wo̩ʼka nyʼukpe̩re̩ji;"
EXO,37,11,"i la mʼo̩jamalia hiolo ko bʼo̩la-wñ ma, oñ i fʼo̩jamalia gwu pe̩te̩ke̩ kʼi dʼu lamʼeti-wñ daka."
EXO,37,12,"I la nʼo̩jamalia fʼo̩gba bu nyʼeti-wñ daka, unabe̩ o̩gba-wñ chʼadaba o̩wo̩ʼka, tak i fʼo̩jamalia gwu pe̩te̩ke̩ kʼi dʼu lamʼeti-wñ daka."
EXO,37,13,"Tak i fʼelika o̩jamalia me̩le̩ da todu-wñ, oñ i mʼelika le̩ ko tunyʼuka-wñ me̩le̩, ugbo e̩re̩-wñ me̩le̩."
EXO,37,14,"Elika le̩ me̩ru o̩gba-wñ, ugbo ku ma dʼoli ugbo̩lo̩ tunyu ku ma ne̩ itebulu le̩ de̩."
EXO,37,15,"I nʼoli akesia fa ugbo̩lo̩ oli ku ma du ne̩ itebulu le̩, oñ i fʼo̩jamalia wenyʼu."
EXO,37,16,"Tak i nʼo̩jamalia hiolo chʼe̩wñ eku ki ajo̩ oji itebulu le̩, ugba-wñ kpai ucha todu otulale-wñ kpai ago iche̩bo̩-wñ kpai ukpa-wñ ku ma ane̩ dʼomi iche̩bo̩ danyʼoji e̩wñ iche̩bo̩."
EXO,37,17,I ño̩ ne̩ o̩jamalia hiolo chʼakete le̩. Egwu i gwu e̩re̩-wñ kpʼoli-wñ; akpo-wñ kpʼe̩bu-wñ kpai ododo-wñ chʼalukate kpai owñ.
EXO,37,18,"E̩to̩-wñ ki ta dufu akolo-wñ mejeji chʼe̩fa, e̩to̩ akete le̩ me̩ta kado akolo-wñ o̩wo̩ʼka, e̩to̩ me̩ta omune̩ la kado akolo akete le̩ o̩wo̩ ekeji;"
EXO,37,19,e̩bu-wñ me̩ta ku ma che dab ikoko almo̩nd manyʼakpo-wñ kpai ododo-wñ kado e̩to̩-wñ oka; e̩bu-wñ me̩ta kti ma che dabu ikoko almo̩nd manyʼakpo-wñ kpai o̩do̩do̩-wñ kado e̩to̩ ekeji—abe̩le̩ i che todu e̩to̩ me̩fa ki ta dufu kwef akete le̩.
EXO,37,20,"Oñ ago me̩le̩ ku ma che dab ikoko almo̩nd jʼo̩la oli akete le̩ onugo, manyʼakpo-wñ kpai ododo-wñ,"
EXO,37,21,"akpo laño̩ dʼofe ugbo kʼe̩to̩ meji e̩ji ta kwo, abe̩le̩ i de̩ tod e̩to̩-wñ me̩fa."
EXO,37,22,Akpo-wñ kpai e̩to̩-wñ chʼalukate kpai owñ; o̩chaka-wñ chʼuko̩lo̩ ku ma nʼo̩jamalia hiolo gwu alukate.
EXO,37,23,I nʼo̩jamalia hiolo che agege-wñ mebie kpai alapa-wñ kpai e̩wñ kʼalapa le̩ ajo̩ efu-wñ.
EXO,37,24,"O̩jamalia hiolo alu ta-le̩ntʼka, i du che, owñ kpai ane̩-wñ chaka."
EXO,37,25,"I la nʼoli akesia che ubo̩ ku ma gu e̩wñ ki akpo le̩ jo̩ oji-wñ; ujiji-wñ chʼo̩hibo̩wo̩ʼka, unabe̩-wñ ño̩ chʼo̩hi-bo̩wo̩ʼka; akolo-wñ me̩le̩ chʼokujo̩; o̩gba-wñ la chʼo̩hibo̩wo̩ meji; igba-wñ la chʼalukate kpai owñ."
EXO,37,26,"Oñ i mʼo̩jamalia hiolo ko bʼo̩la-wñ ma, tʼoji-wñ, tʼakolo-wñ daka, kpai igba-wñ; oñ i fʼo̩jamalia gwu pe̩te̩ke̩ lamʼeti-wñ daka."
EXO,37,27,"I ño̩ fʼe̩lika o̩jamalia meji che todu-wñ o̩gane̩ o̩jamalia ku ma gwu pe̩te̩ke̩ lamʼeti-wñ le̩, ugbo uka-wñ meji, akolo-wñ meji, kʼi chʼugbo kʼugbo̩lo̩ oli atunyu ku ma ne̩."
EXO,37,28,"I la nʼoli ake̩sia fa ugbo̩lo̩ oli le̩, oñ i fʼo̩jamalia wenyu."
EXO,37,29,"I laño̩ fʼekpo ki afo̩ ku ma du bato̩la le̩ che ge̩, kpai otulale hiolo ku ma gujo kʼi nʼe̩wñ kwe̩ kwe̩ kwe̩ ki akpo che, i che alu kʼe̩ne̩ ki chʼo̩ka otulale ache."
EXO,38,1,"I ño̩ nʼoli akesia che ubo̩ iche̩bo̩ e̩gujo ge̩; ujiji-wñ chʼo̩hibo̩wo̩ me̩lu, unabe̩-wñ la chʼohibo̩wo̩ me̩lu, akolo-wñ me̩le̩ chʼokujo̩, o̩gba-wñ la chʼohibo̩wo̩ me̩ta."
EXO,38,2,"I la fʼigba che oji uka-wñ me̩le̩; igba-wñ la chʼalukate kpai owñ, i la nʼebijeikpa wenyʼo̩la-wñ."
EXO,38,3,"Oñ i fʼe̩wñ eku ubo̩ iche̩bo̩ le̩ che chaka, ucha-wñ kpai uko̩che̩-wñ kpai ugba-wñ kpai uko̩-wñ ku ma du tatʼe̩la kpai e̩wñ kʼelulu awane̩ jʼoji-wñ: o̩chaka e̩wñ e̩ku-wñ le̩ i nʼebijeikpa che."
EXO,38,4,"I la fʼebijeikpa gwu kpataka kʼi chʼe̩gudu e̩gudu dab iga tod ubo̩ iche̩bo̩ le̩, i chʼe̩hiwane̩ bʼalu-wñ te̩ tʼalumeji-wñ."
EXO,38,5,"I nʼebijeikpa fʼelika me̩le̩ da todu uka me̩le̩ ebijeikpa kpataka le̩, kʼi chʼugbo ku ma ko ugbo̩lo̩ oli le̩ tunyʼu;"
EXO,38,6,"i la nʼoli akesia gbe̩ ugbo̩lo̩ oli-wñ, oñ i fʼebijeikpa wenyʼu."
EXO,38,7,"Tak i ko ugbo̩lo̩ oli le̩ tunyʼelika ki jo̩ akolo ubo̩ iche̩bo̩ le̩, ku ma ne̩. I nʼakatakpo che kʼefu-wñ ki te̩ ofo."
EXO,38,8,"Oñ i nʼebijeikpa che ukpachi ugwo̩wo̩-wñ, e̩wñ ugugu-wñ laño̩ chʼebijeikpa ge̩; ogigo abobule̩ ku ma jeju jʼalugbo̩na unyabo ujeju le̩ oñ i ne̩ che."
EXO,38,9,"Tak i fʼologbo-wñ bu; ukpo ku ma du bʼologbo o̩pata o̩wo̩ awo̩to̩-wñ chʼukpo line̩n ku ma hi reju kʼowu-wñ chʼe̩da bie̩, i chʼohibo̩wo̩ ogu me̩lu;"
EXO,38,10,"oli urane̩-wñ chʼogu, o̩ka-wñ chʼogu, ebijeikpa i che; uko̩ oli urane̩-wñ kpai ugbo̩lo̩-wñ ate̩ muda chʼajifa."
EXO,38,11,"O̩pata-wñ o̩wo̩ awohi ño̩ chʼohibo̩wo̩ ogu me̩lu; oli urane̩-wñ chʼogu o̩ka-wñ chʼogu, ebijeikpa i che; uko̩ oli urane̩-wñ kpai ugbo̩lo̩-wñ ate̩ muda chʼajifa."
EXO,38,12,"Ukpo ku ma la ta jʼo̩wo̩ olane̩ la chʼohibo̩wo̩ ooje, oli urane̩-wñ chʼe̩gwa, o̩ka-wñ la chʼe̩gwa; uko̩ oli urane̩ le̩ kpai ugbo̩lo̩-wñ ate̩ muda chʼajifa."
EXO,38,13,"Todu o̩gba-wñ eju olodudu-wñ, i chʼohibo̩wo̩ ooje."
EXO,38,14,"Ukpo-wñ o̩wo̩ʼka chʼohibo̩wo̩ me̩gwe̩lu, oli urane̩-wñ chʼe̩ta, oka-wñ la chʼe̩ta."
EXO,38,15,"Abe̩le̩ i ño̩ de̩ o̩wo̩ ekeji-wñ; o̩wo̩ emi kpai o̩wo̩ ej ano̩mo̩ alu ologbo le̩, ukpo ku ma du bu chʼohibo̩wo̩ me̩gwe̩lu, oli urane̩-wñ chʼe̩ta, o̩ka-wñ la chʼe̩ta."
EXO,38,16,Ukpo du ku ma ko bʼologbo le̩ daka chʼukpo line̩n ku ma hi reju.
EXO,38,17,"O̩ka kʼoli urane̩ le̩ atunyʼu la chʼebijeikpa; uko̩ oli urane̩ le̩ kpai ugbo̩lo̩-wñ ate̩ muda chʼajifa; ebije ku ma gwu tunyʼoji-wñ ño̩ chʼajifa, oli urane̩ ologbo le̩ du nʼugbo̩lo̩ ajifa ate̩ ta tʼomune̩."
EXO,38,18,"Ukpo uro̩na alaku ologbo le̩ chʼuko̩lo̩ e̩ne̩ ki chʼo̩ka iya eche nyʼukpo odufa kpai odufa ekpikpa kpai ekpikpa kpai line̩n ku ma hi reju; ujiji-wñ la chʼohibo̩wo̩ ogu, o̩gba-wñ, owñ chʼo̩wo̩ unabe̩-wñ, chʼohibo̩wo̩ me̩lu, owñ chʼalu kʼukpo ku ma du bʼologbo le̩ de̩."
EXO,38,19,"Oli urane̩-wñ la chʼe̩le̩; o̩ka-wñ me̩le̩ chʼebijeikpa, uko̩-wñ la chʼajifa, e̩wñ ki che̩gwu tʼoji-wñ kpai ugbo̩lo̩-wñ ku ma du nʼo̩ lale ño̩ chʼajifa ge̩."
EXO,38,20,Ale uña ugugu le̩ chaka kpai e-ologbo-wñ ki lʼo daka chʼebijeikpa.
EXO,38,21,"Aluka e̩wñ todu uña ugugu le̩ de̩, owñ chʼuña ugugu e-ibenu le̩, ku ma kaluka-wñ alu ku Mose̩s dʼalu ñwu ma le̩, owñ chʼuko̩lo̩ kʼabo Lifai ku ma jʼef o̩wo̩ Itamar o̩ma Aro̩n atama che."
EXO,38,22,"Oñ Be̩zale̩l, o̩ma Uri kʼi chʼo̩ma He̩r abo o̩lo̩pu Juda, fʼe̩wñ du ki Jihofa ñwa ñwu Mose̩s chekpa."
EXO,38,23,"E̩ne̩ ki la manyʼowñ chʼOholiab, o̩ma Ahisamak, kʼi chʼabo o̩lo̩pu Dan, owñ chʼe̩ne̩ ki akina nyʼo̩la e̩wñ, o̩ka uko̩lo̩ ehi kpai echiya nyʼo̩la ukpo odufa, kpai odufa ekpikpa kpai ekpikpa kpai ukpo line̩n ku ma hi reju i che."
EXO,38,24,"O̩jamalia du ku ma ne̩ chʼuko̩lo̩ le̩, owñ chʼuko̩lo̩ uña kiafo̩ le̩ chaka, owñ chʼo̩jamalia ku ma ko wa miejo le̩, o̩chaka-wñ che tale̩nt ogu nyoke me̩la kpai she̩ke̩l e̩te̩gwa chi icham, owñ chʼishe̩ke̩l e-uña kiafo̩ le̩."
EXO,38,25,Ajifa abo ku ma kaluka ef abo o̩gbadu le̩ la che tale̩nt ogu me̩lu kpai she̩ke̩l icham nyʼo̩gwo̩ko̩ nyʼogume̩lu mebie nyʼe̩te̩gwa nyoke me̩lu alu ki she̩ke̩l e-uña kiafo̩ de̩:
EXO,38,26,"e̩ne̩ʼka ne̩ be̩kaʼka tod oji-wñ, (owñ chʼukpe̩reji she̩ke̩l, alu ki she̩ke̩l e-uña kiafo̩ le̩ de̩), i chʼutodu e̩ne̩ du ki lale tef abo ku ma kaluka, e̩ne̩ du kʼo̩do̩-wñ jo̩ ogu, owñ chʼaboke̩le̩ icham nyʼo̩gwo̩ko̩ ugbo ulo̩gwa nyoke meta, one̩ oli me̩gwaka nʼoji-wñ."
EXO,38,27,"Ajifa alu tale̩nt ogu me̩lu le̩ la chʼutodu ku ma ne̩ da o̩ka ki jʼofe uña kiafo̩ le̩, kpai o̩ka kʼi jʼofe ukpo ugbeju-wñ; o̩ka ogu me̩lu che tale̩nt ogu me̩lu; tale̩nt oka chʼo̩kaʼka."
EXO,38,28,"Taku she̩ke̩l icham nyʼo̩gwo̩ko̩ nyʼogume̩lu mebie nyʼe̩te̩gwa nyoke me̩lu le̩ i muko chʼuko̩ todu oli urane̩-wñ, oñ i mʼu du gwu tunyʼoji-wñ, tak i mʼugbo̩lo̩-wñ ate̩ ko ta tʼo̩."
EXO,38,29,"Ebijeikpa ku ma kowa miejo le̩ chʼalu tale̩nt e̩te̩gwa, manyu she̩ke̩l icham me̩ta."
EXO,38,30,"E-le̩ i muko che o̩ka o̩ka todu alu o̩na unyabo ujeju le̩, kpai ubo̩ iche̩bo̩ ebijeikpa le̩ kpai ebijeikpa kpataka ki chʼe̩gudu e̩gudu ki de̩ efu-wñ kpai e̩wñ eku e-ubo̩ iche̩bo̩ le̩ chaka"
EXO,38,31,"kpai o̩ka o̩ka ki la jʼe̩re̩ ologbo le̩ daka, kpai o̩ka o̩ka alu o̩na ologbo le̩ kpai ale uña ugugu le̩ chaka kpai ale ologbo ki ledaka."
EXO,39,1,Oñ ma mʼodufa kpai odufa ekpikpa kpai ekpikpa le̩ ko ga e̩wñ o̩la ku ma nyi ache e̩wñ ef uña kiafo̩; ma fʼe̩wñ o̩la kiafo̩ ga todu Aro̩n; alu ki Jihofa ñwa ñwu Mose̩s.
EXO,39,2,Tak i nʼo̩jamalia kpai odufa kpai odufa ekpikpa kpai ekpikpa kpai line̩n ku ma hi reju kʼowu-wñ chʼe̩da bie̩ che e̩fo̩d le̩.
EXO,39,3,Ma la fʼo̩jamalia gwu pe̩te̩ke̩ oñ ma fʼu kpana mie̩le̩ mie̩le̩ ku ma du chiya o̩ka o̩ka nyʼodufa kpai odufa ekpikpa kpai ekpikpa kpai line̩n ku ma hi reju le̩.
EXO,39,4,Ma fʼe̩wñ ojika-wñ che ku ma du gamʼo̩; eti-wñ meji chegamʼo̩.
EXO,39,5,"Ma nʼo̩jamalia kpai odufa kpai odufa ekpikpa kpai ekpikpa kpai line̩n ku ma hi reju kʼowu-wñ chʼe̩da bie̩ che e̩wñ ujiñmi e̩fo̩d ki dʼo̩la-wñ ku ma ne̩ damu mʼo̩, kʼi chʼalukate kpai owñ, uko̩lo̩-wñ chʼokate; alu ki Jihofa ñwa ñwu Mose̩s."
EXO,39,6,"Taku ma fʼuko̩lo̩ okuta one̩ks le̩ che, ma fʼo̩jamalia da nyʼu, oñ ma fʼina ko̩ nyʼu alu ku ma kʼma nyʼe̩wñ uhiuko̩, alu kʼodu amo̩ma e̩ne̩ke̩le̩ Israe̩l de̩."
EXO,39,7,"Tak i fʼu gamo̩ ukpo o̩j ika e-e̩fo̩d le̩, ki che okuta urewa todu amo̩ma Israe̩l; alu ki Jihofa ñwa ñwu Mose̩s."
EXO,39,8,"Tak i fʼe̩wñ ube̩do̩ma che, uko̩lo̩-wñ chʼuko̩lo̩ o̩ka alu kʼuko̩lo̩ e̩fo̩d le̩ de̩; i chʼo̩jamalia kpai odufa kpai odufa ekpikpa kpai ekpikpa kpai line̩n ku ma hi reju kʼowu-wñ chʼe̩da bie̩."
EXO,39,9,"Ago̩go̩-wñ me̩le̩ chʼokujo̩; ma fʼe̩wñ ube̩do̩ma le̩ che kʼi chʼeji nʼe̩do̩ o̩la-wñ, ujiji-wñ chʼo̩chali o̩wo̩ʼka, unabe̩-wñ la chʼo̩chali o̩wo̩ʼka, e̩ji nʼe̩do̩ omune̩."
EXO,39,10,Oñ ma fʼokuta ganyʼu o̩gba o̩gba ugbo me̩le̩. O̩gbaʼka-wñ che sardius kpai topaz kpai karbunke̩l e-le̩ chʼo̩gba ejodudu;
EXO,39,11,o̩gba ekeji la che e̩me̩rald kpai safaya kpai daimo̩nd;
EXO,39,12,o̩gba e̩ke̩ta la che jesint kpai age̩t kpai ame̩tist;
EXO,39,13,o̩gba e̩ke̩le̩ la che be̩re̩l kpai one̩ks kpai jaspe̩r; ma fʼo̩jamalia danyʼokuta ugbo ki jo̩ le̩.
EXO,39,14,"Okuta le̩ la jo̩ alu kʼodu odu amo̩ma Israe̩l de̩, e̩gwe̩ji i che, alu kʼodu-ma de̩; i chʼe̩ko̩ nyʼu dab e̩wñ uhiuko̩, e̩ne̩ne̩ne̩ne̩ dʼalu kʼodu-wñ de̩, todu o̩lo̩pu me̩gweji le̩."
EXO,39,15,"Taku ma fʼiyagba che tʼo̩la e̩wñ ube̩do̩ma le̩ dabe̩ne̩ kʼiku, uko̩lo̩-wñ chʼo̩jamalia hiolo ku ma fuba;"
EXO,39,16,"oñ ma nʼo̩jamalia chʼagbamune̩-wñ meji kpai elika o̩jamalia meji, taku ma fʼelika meji le̩ gamo̩ akolo e̩wñ ube̩do̩ma le̩ meji."
EXO,39,17,Taku ma mʼiyagba o̩jamalia meji ku ma ba le̩ ko tunyʼelika meji ki jʼeti e̩wñ ube̩do̩ma le̩.
EXO,39,18,"Ma la kʼoji iyagba ku ma ba meji ki bo̩ jane̩ tunyʼagbamune̩ meji le̩; abe̩le̩ ma fʼu gamo̩ ukpo oj ika e̩fo̩d le̩, e̩j o̩gba-wñ."
EXO,39,19,"Taku ma fʼelika o̩jamalia meji da, oñ ma fʼu gamo̩ iba e̩wñ ube̩do̩ma le̩ mejeji, eli-wñ kʼi me̩ru e̩fo̩d ejefu oñ ma du ne."
EXO,39,20,"Ma la fʼelika o̩jamalia meji da, oñ ma fʼu gamo̩ o̩wo̩ o̩gane̩ ukpo ojika e̩fo̩d le̩ ejefu-wñ, e̩jo̩gba-wñ me̩ru ugbo ku ma ko gbako omune̩ ate̩ ñw e̩wñ ujiñmi e-e̩fo̩d le̩."
EXO,39,21,"Taku ma mʼo̩jaja odufa ko tunyʼelika e̩wñ ube̩do̩ma kpai elika e-e̩fo̩d ku ma fuji mʼomune̩, todu ki nʼoji e̩wñ ujiñmi e-e̩fo̩d le̩ kʼe̩wñ ube̩do̩ma le̩ ki we etachi bʼe̩fo̩d te̩; alu ki Jihofa ñwa ñwu Mose̩s."
EXO,39,22,"I laño̩ fʼotogbo e̩fo̩d le̩ hi, o̩chaka-wñ chʼodufa;"
EXO,39,23,"e̩gudu alumeji otogbo le̩ dʼalu ku ma dʼo̩fa adika ogu; ma fʼe̩gba du nʼalu e̩gudu-wñ daka, kʼi we efana."
EXO,39,24,Taku ma ne̩ odufa kpai odufa ekpikpa kpai ekpikpa kpai ukpo line̩n kʼowu-wñ chʼe̩da bie̩ ga mʼeti otogbo le̩ dab e̩ro oli ku ma do̩ ko̩ po̩me̩grane̩t.
EXO,39,25,"Ma laño̩ ne̩ o̩jamalia hiolo da ilo ilo, oñ ma mʼilo le̩ ko tunyʼagbagba po̩me̩grane̩t le̩ lʼe̩re̩ otogbo le̩ daka kʼi kpe̩gwa nyu po̩me̩grane̩t le̩;"
EXO,39,26,"ilo kpai po̩me̩grane̩t, ilo kpai po̩me̩grane̩t nʼeti e̩re̩ otogbo le̩ daka, ku ma nyi ache e̩wñ-ma; alu ki Jihofa ñwa ñwu Mose̩s."
EXO,39,27,"Oñ ma nʼukpo line̩n ki chʼe̩hi reju gʼafe̩ todu Aro̩n, kpai amo̩ma-wñ,"
EXO,39,28,"alawoni-wñ laño̩ che ukpo line̩n ki chʼe̩hi reju, o̩tajia ki fe̩rʼeju ño̩ che ukpo line̩n ki chʼe̩hi reju, ichaka-wñ che line̩n efufu ku ma hi reju ku ma dʼowu-wñ bie̩."
EXO,39,29,"E̩wñ ujiñmi-wñ la che line̩n ku ma hi reju kʼowu-wñ chʼeda bie̩ kpai odufa kpai odufa ekpikpa kpai ekpikpa, uko̩lo̩ e̩ne̩ kʼi achiya nyʼukpo jʼo̩la-wñ; alu ki Jihofa ñwa ñwu Mose̩s."
EXO,39,30,"Oñ ma fʼo̩jamalia hiolo gwu pe̩te̩ke̩ todu ike̩be̩ kiafo̩ le̩, ma la fʼolubutu ko̩ nyʼu alu ku ma kina nyʼe̩wñ uhiuko̩ kakini, EFO̩ ÑWU JIHOFA."
EXO,39,31,Taku ma fʼowu odufa daku nyʼu ku ma dʼu ji manyʼala-woni ate̩-wñ; alu ki Jihofa ñwa ñwu Mose̩s.
EXO,39,32,Abe̩le̩ ma fʼuko̩lo̩ uña ugugu e-unyabo ujeju le̩ che kpa; amo̩ma Israe̩l la fʼu che teju alu du ki Jihofa ñwa ñwu Mose̩s; abe̩le̩ ma che.
EXO,39,33,"Taku ma mʼuña ugugu le̩ ko wʼugbo Mose̩s, unyabo kpai ane̩-wñ du kpai atanyi-wñ kpai akatakpo-wñ kpai oli ugbo̩lo̩-wñ kpai oli urane̩-wñ kpai o̩ka-wñ;"
EXO,39,34,"kpai año̩ okolo ku ma hi ekpikpa ku ma ko bʼoji-wñ ate̩ ma, kpai año̩ e̩la omi ku ma ko bʼoji e-le̩ ma, kpai ukpo ugbeju;"
EXO,39,35,"kpai akpati ibenu le̩ manyʼoli ugbo̩lo̩-wñ, kpai ugugu unye̩do̩;"
EXO,39,36,"itebulu-wñ kpai e̩wñ eku-wñ chaka kpai akala e-eju le̩,"
EXO,39,37,"akete ku ma nʼo̩jamalia hiolo che kpai agege-wñ, kʼagege-wñ tala jʼoji-wñ aro̩ne aro̩ne kpai e̩wñ eku-wñ chaka, kpai ekpo todu ugane̩;"
EXO,39,38,kpai ubo̩ iche̩bo̩ e-o̩jamalia kpai ekpo ku ma du batʼo̩la kpai otulale ku ma gujo ki akpo kpai ukpo uro̩na tod alo̩na unyabo le̩;
EXO,39,39,"ubo̩ iche̩bo̩ e-ebijeikpa kpai ebijeikpa kpataka ki che̩gudu e̩gudu kʼi dʼefu-wñ, oli ugbo̩lo̩-wñ kpai e̩wñ eku-wñ chaka; ukpachi ugwo̩-wo̩ kpai e̩wñ ugugu-wñ;"
EXO,39,40,"ukpo ku ma du bʼologbo oli urane̩-wñ kpai o̩ka-wñ kpai ukpo uro̩na alu ologbo le̩, iku-wñ kpai ale-wñ; kpai e̩wñ eku chaka ku ma ne̩ che e̩wñ ef uña ugugu, owñ chʼutod unyabo ujeju le̩:"
EXO,39,41,"e̩wñ o̩la ku ma hi ku ma nyi ache e̩wñ ef uña kiafo̩, kpai afe̩ kiafo̩ todu Aro̩n atama le̩, kpai afe̩ todu amo̩ma-wñ, ku ma ne̩ che e̩wñ amatama."
EXO,39,42,"Likpa alu du ki Jihofa ñwa ñwu Mose̩s, alu le̩ amo̩ma Israe̩l fʼuko̩lo̩-wñ che chaka."
EXO,39,43,"Taku Mose̩s fʼuko̩lo̩ le̩ li chaka, me̩ la go, ma fʼu che me̩; alu ki Jihofa ñwa ñwu ma abe̩le̩ ma fu che. Taku Mose̩s kadua ñwu ma."
EXO,40,1,"Taku Jihofa ka ñwu Mose̩s kakini,"
EXO,40,2,O̩jo̩ ejodudu ochu ejodudu oñ e̩ du uña ugugu e-unyabo ujeju-i dago.
EXO,40,3,"Uwe̩ ki dʼakpati ibenu tʼefu-wñ, kʼe̩ la dʼukpo ugbeju le̩ ta gba akpati le̩ eju."
EXO,40,4,"Tak e̩ mʼitebulu du wʼejefu, kʼe̩ la fʼe̩wñ ki ajo̩ oji-wñ te̩ru; tak e̩ dʼakete le̩ wa ejefu, kʼe̩ fʼuna tʼagege-wñ jo̩."
EXO,40,5,"E̩ ki la du ubo̩ iche̩bo̩ o̩jamalia ku ma gu otulale jo oji-wñ le̩ dago o̩gba akpati ibenu, kʼe̩ fʼukpo uro̩na ta alu o̩na uña ugugu le̩."
EXO,40,6,"Tak e̩ du ubo̩ iche̩bo̩ e̩gujo dago o̩fe̩ o̩gba alo̩na uña ugugu e-unyabo ujeju le̩,"
EXO,40,7,"kʼe̩ mʼukpachi ugwo̩wo̩ du gugu agbagba unyabo ujeju kpai ubo̩ iche̩bo̩ le̩, kʼe̩ la fʼomiofo che nyʼu."
EXO,40,8,"Tak e̩ fʼologbo le̩ bu daka, kʼe̩ fʼukpo uro̩na alu ologbo le̩ ta."
EXO,40,9,"Tak e̩ mʼekpo ku ma ne̩ ba tʼo̩la le̩ du kʼe̩ fʼu ba tʼuña ugugu le̩ manyʼe̩wñ du ki jʼefu-wñ; e̩ che kʼi fo̩, kpai ane̩-wñ chaka; abe̩le̩ i amud e̩wñ ki afo̩."
EXO,40,10,"E̩ ki ño̩ fʼekpo batʼubo̩ iche̩bo̩ e̩gujo kpai e̩wñ eku-wñ chaka, kʼe̩ che kʼubo̩ iche̩bo̩ le̩ ki fo̩: abe̩le̩ ubo̩ iche̩bo̩ le̩ afo̩ e-efo̩."
EXO,40,11,"E̩ ki laño̩ fʼekpo batʼukpachi ugwo̩-wo̩ kpai e̩wñ ugugu-wñ, kʼe̩ che kʼi fo̩."
EXO,40,12,"Tak e̩ nʼAro̩n kpai amo̩ma-wñ wa alu o̩na unyabo ujeju, kʼe̩ nʼomiofo fʼuma o̩la gwe̩."
EXO,40,13,"Tak e̩ mʼe̩wñ o̩la ki afo̩ le̩ ko nyʼAro̩n o̩la; kʼe̩ fʼekpo le̩ batʼowñ o̩la, kʼe̩ che kʼi fo̩, todu kʼi chʼatama kʼi ache e̩wñ ñwu mi."
EXO,40,14,"E̩ ki ño̩ kʼamo̩ma-wñ wa ge̩, kʼe̩ kʼafe̩ nyʼuma o̩la,"
EXO,40,15,"kʼe̩ fʼekpo ba tʼuma o̩la, alu kʼe̩ batʼata-ma o̩la le̩, kʼama ki chʼamatama ku ma che e̩wñ ñwu mi. Ekpo ki chebatʼuma o̩la le̩ chʼutodu ugugu atama ku ma je̩ ogbegbele̩, gbogbo nyʼo̩hio̩gu-ma."
EXO,40,16,"Mose̩s fʼabe̩le̩ che; alu du ki Jihofa ñwa ñw u, abe̩le̩ i che."
EXO,40,17,"Oñ i lewatu ochu ejodudu ef o̩do̩ ekeji, o̩jo̩ ejodudu ochu le̩, ma mʼuña ugugu le̩ ko dago."
EXO,40,18,"Mose̩s la mʼuña ugugu le̩ ko dago, i mʼo̩ka-wñ ko nyʼane̩ jo̩, tak i mʼakatakpo-wñ ko dago, i la mʼoli ugbo̩lo̩-wñ ko tunyʼu, oñ i mʼoli urane̩-wñ ko dago jo̩;"
EXO,40,19,"tak i fʼunyabo ta bʼuña ugugu le̩ ma, oñ i mʼe̩wñ e̩boma ko bʼoji-wñ ma ate̩, alu ki Jihofa ñwa ñwu Mose̩s."
EXO,40,20,"Tak i mʼe̩wñ ibenu le̩ du tʼef akpati, i la mʼugbo̩lo̩ oli ko tunyʼo̩la akpati, tak i dʼugugu unye̩do̩ nyʼate̩ kʼi nʼoji akpati le̩;"
EXO,40,21,"tak i dʼakpati le̩ wa ef uña ugugu, oñ i mʼukpo ugbeju ko ta, i la mʼu du gbʼakpati ibenu le̩ eju; alu ki Jihofa ñwa ñwu Mose̩s."
EXO,40,22,"Tak i mʼitebulu le̩ du tef unyabo ujeju, o̩wo̩ o̩pata-wñ ate̩ uña ugugu ejo̩do̩da ñw ukpo ugbeju le̩,"
EXO,40,23,oñ i mʼakala-wñ ko te̩ jo̩ oji-wñ o̩gba Jihofa; alu ki Jihofa ñwa ñwu Mose̩s.
EXO,40,24,Tak i mʼakete le̩ du tef unyabo ujeju o̩wo̩ o̩pata o̩gane̩ uña ugugu kʼi kpejuru itebulu le̩.
EXO,40,25,Tak i fʼuna tʼagege o̩gba Jihofa jo̩; alu ki Jihofa ñwa ñwu Mose̩s.
EXO,40,26,"Oñ i mʼubo̩ iche̩bo̩ e-o̩jamalia du tef unyabo ujeju o̩gba ukpo ugbeju le̩,"
EXO,40,27,oñ i fʼotulale ki akpo gujo oji-wñ; alu ki Jihofa ñwa ñwu Mose̩s.
EXO,40,28,Tak i mʼukpo uro̩na alugbo̩na uña ugugu ko ta e̩gu-wñ.
EXO,40,29,"Tak i mʼubo̩ iche̩bo̩ e̩gujo du dago alu o̩na uña ugugu e-unyabo ujeju le̩, oñ i fʼe̩wñ e̩gujo che oji-wñ kpai e̩wñ ele ku ma kowa; alu ki Jihofa ñwa ñwu Mose̩s."
EXO,40,30,"Tak i mʼukpachi ugwo̩wo̩ du gugu agbagba unyabo ujeju kpai ubo̩ iche̩bo̩, i la che omiofo nyʼu ku ma nagwʼo̩la."
EXO,40,31,Oñ Mose̩s kpai Aro̩n kpai amo̩ma-wñ nʼe-le̩ gwʼo̩wo̩-ma kpai e̩re̩-ma;
EXO,40,32,e̩gba ku ma nyʼef unyabo ujeju le̩ kpai e̩gba ku ma te̩me̩rʼubo̩ iche̩bo̩ ma fʼu gwe̩; aluki Jihofa ñwa ñwu Mose̩s.
EXO,40,33,"Tak i fʼologbo le̩ bu nyʼuña ugugu kpai ubo̩ iche̩bo̩ le̩ daka, oñ i mʼukpo uro̩na alu olo̩gbo le̩ ko ta. Abe̩le̩ Mose̩s fʼuko̩lo̩ le̩ chekpa."
EXO,40,34,"Tak akpa le̩ lewa bʼoji unyabo ujeju le̩ ma, oñ ojima Jihofa che̩ko̩ uña ugugu le̩."
EXO,40,35,"Mose̩s la neke gudu tef unyabo ujeju le̩ n, todabu kʼakpa le̩ gugu oji-wñ, kʼojima Jihofa la che̩ko̩ uña ugugu le̩."
EXO,40,36,"Ule̩ du ku ma le, e̩gba du ku ma mʼakpa le̩ du bʼoji uña ugugu te̩, amo̩ma Israe̩l kʼe̩re̩ nyʼule̩ alo̩;"
EXO,40,37,"i muda che̩wñ ku ma ma du akpa le̩ bʼo̩ te̩ n, maku ma chʼe̩re̩ ule̩ n gbogbo tʼo̩jo̩ ku ma mʼu du bʼo̩ te̩."
EXO,40,38,"Todu akpa Jihofa le̩ bʼoji uña ugugu ma o̩ro̩ka, una la dʼefu-wñ odu, eju abo unyi Israe̩l chaka ugbo du ku ma le kade."
LEV,1,1,"Jihofa la nomudala do̩ Mose̩s, oñ i dʼef unyabo le̩ ako̩la ñw u, kakini,"
LEV,1,2,"E̩ nako̩la ñw amo̩ma Israe̩l, kʼe̩ ka ñwu ma kakini, E̩gba kʼe̩ne̩ke̩le̩ du efu-me̩ dʼe̩wñ O̩jo̩ wa ñwu Jihofa, me̩ adʼe̩wñ O̩jo̩-me̩ le̩ kwef ame̩la abe̩re̩me̩le̩ abe̩k okuno̩ abe̩k ame̩wño̩re̩ egini wa ñw u."
LEV,1,3,"I la che̩wñ kʼe̩wñ O̩jo̩-wñ chʼe̩wñ kʼi du kwef amokuno̩ wa gujo, mak o̩ko̩ ki mufu i adu wa; oñ i adʼu wa alugbo̩na unyabo ujeju, alu ki anyo̩ ñw u eju Jihofa;"
LEV,1,4,"tak i adʼo̩wo̩-wñ nʼoji e̩wñ iche̩bo̩ e̩gujo kʼi duwa le̩, oñ e-le̩ anyʼo̩ eju kʼi chʼe̩wñ uboma todu-wñ."
LEV,1,5,"Tak i adʼo̩mokuno̩ le̩ kpa o̩gba Jihofa; oñ amo̩ma Aro̩n e̩ne̩ke̩le̩, amatama le̩, anʼe̩bie̩ le̩ wa ku ma ta fio̩ ubo̩ iche̩bo̩ kʼi dʼalugbo̩na unyabo ujeju le̩ daka."
LEV,1,6,Oñ i anʼaño̩ e̩la iche̩bo̩ e̩gujo le̩ kʼi fʼu kpanya jo̩.
LEV,1,7,"Tak amo̩ma Aro̩n atama le̩ akʼuna jʼoj ubo̩ iche̩bo̩, ma la atʼiji jo̩ oj una le̩;"
LEV,1,8,"tak amo̩ma Aro̩n, amatama le̩, akʼe̩la le̩ jo̩ oji-wñ aro̩ne aro̩ne, owñ chʼoji-wñ kpai ula-wñ, oj iji ki jʼoj una ki dʼoji ubo̩ iche̩bo̩ le̩;"
LEV,1,9,"i muda anʼomiofo gwe̩ ifi-wñ kpai e̩re̩-wñ. Tak atama agu o̩gbo̩dudu-wñ jo oj ubo̩ iche̩bo̩ le̩, kʼi chʼe̩wñ iche̩bo̩ e̩gujo, owñ chʼe̩wñ ku ma duwa lʼugbo una kʼi akpo ru Jihofa."
LEV,1,10,"I la che̩wñ kʼe̩wñ O̩jo̩-wñ kʼi du wa kʼi chʼiche̩bo̩ kwef ame̩wño̩re̩ egini owñ chʼamala abe̩k amewo, mak o̩ko̩ kʼi mufu i aduwa."
LEV,1,11,"Tak i adʼu kpa o̩la ubo̩ iche̩bo̩ o̩wo̩ o̩pata ate̩ o̩gba Jihofa, oñ amo̩ma Aro̩n, amatama, atʼe̩bie̩-wñ fio̩ ubo̩ iche̩bo̩ le̩ daka."
LEV,1,12,"Tak i akpanya jo̩ manyʼoji-wñ kpai ula-wñ, oñ atama le̩ akʼo̩gbo̩dudu-wñ wa te̩re̩ jʼoji iji ki dʼoj una kʼi jʼoj ubo̩ iche̩bo̩ le̩;"
LEV,1,13,"i muda anʼomiofo gwe̩ ifi-wñ kpai e̩re̩-wñ. Oñ atama le̩ akʼo̩gbo̩dudu-wñ wa kʼifʼu gujo oj ubo̩ iche̩bo̩ le̩; e̩wñ iche̩bo̩ e̩gujo i che, owñ chʼe̩wñ eduwa lʼugbo una kʼi akpo ru Jihofa."
LEV,1,14,"I la che̩wñ kʼe̩wñ O̩jo̩ kʼi aduwa ñwu Jihofa chʼame̩we̩ e̩gujo ñw u, mak amikede abe̩k amo̩mo̩ke̩te̩be̩ chʼe̩wñ O̩jo̩ kʼi ako wa."
LEV,1,15,"Tak atama adʼe-le̩ʼka wʼugbo ubo̩ iche̩bo̩, oñ i amʼoji-wñ lida, tak i agujo oj ubo̩ iche̩bo̩ le̩; oñ e̩bie̩-wñ awelo wʼane̩ akolo ubo̩ iche̩bo̩;"
LEV,1,16,"oñ i amʼujo̩kanyi-wñ kpai edudu-wñ ko kʼi dʼu rikpolo tʼane̩ e̩re̩ ubo̩ iche̩bo̩ o̩wo̩ olodudu-wñ, uña elulu le̩."
LEV,1,17,"I agwo̩nyu ika-wñ meji kʼi fʼu fana, i muda afana nyane̩ kpa n. Tak atama agu e-le̩ jo oj ubo̩ iche̩bo̩, oj iji ki jʼoj una le̩; e̩wñ iche̩bo̩ e̩gujo i che, owñ chʼe̩wñ eduwa lʼugbo una kʼi akpo ru Jihofa."
LEV,2,1,"Oñ e̩gba kʼonugo one̩ adʼe̩wñ O̩jo̩ wa che Jihofa ele mak e̩wñ O̩jo̩-wñ le̩ kʼi chʼomu ku ma no̩ te̩ke̩te̩ke̩; i ki dʼekpo danyʼoji-wñ, kʼi adu frankinse̩ns danyʼoji-wñ,"
LEV,2,2,"kʼi la adʼu wʼugbo amo̩ma Aro̩n, amatama le̩, oñ i abʼomu te̩ke̩te̩ke̩ kpai ekpo-wñ nyʼo̩wo̩ e̩ko̩ kpai frankinse̩ns-wñ chaka; tak atama agu e-le̩ jo oj ubo̩ iche̩bo̩ kʼi chʼukpe̩ urewa-wñ. Owñ chʼe̩wñ eduwa lʼugbo una, kʼi akporu Jihofa."
LEV,2,3,E̩wñ ele kʼi duwa le̩ ki bo̩ achʼe-Aro̩n kpai amo̩ma-wñ; e̩wñ efo̩ e-efo̩ ef e̩wñ ku ma duwa ñwu Jihofa lugbo una i che.
LEV,2,4,"Oñ e̩gba kʼe̩ du e̩wñ O̩jo̩ kʼi chʼe̩wñ ele ku ma de̩ ef una wa mak akala ku ma ma du o̩jo̩wu tʼo̩ n, e-ku ma du omu te̩ke̩te̩ke̩ kpe̩gwanyu ekpo che, abe̩k okpukpulu ki ma nʼo̩jo̩wu efu-wñ n, ku ma du ekpo tafio̩ oji-wñ."
LEV,2,5,"I la che̩wñ kʼe̩wñ O̩jo̩-we̩ chʼe̩wñ ele ku ma de̩ ef anade, i ki chʼomu te̩ke̩te̩ke̩ kʼo̩jo̩wu ma do̩ n kʼekpo chʼekpe̩gwanyu."
LEV,2,6,Uwe̩ ki fʼu kpe̩ ukpe̩ ukpe̩ jo̩ tak e̩ dʼekpo danyʼu; e̩wñ ele i che.
LEV,2,7,"I la che̩wñ kʼe̩wñ O̩jo̩-we̩ chʼe̩wñ ele ku ma de̩ ef ucha, ma anʼomu te̩ke̩te̩ke̩ kpai ekpo che."
LEV,2,8,"Tak uwe̩ ki kʼe̩wñ ele ku ma nʼe̩wñ-i che wa ñwu Jihofa; oñ e̩gba ku ma mʼu ko wa ñw atama, tak owñ adʼu wʼugbo ubo̩ iche̩bo̩."
LEV,2,9,"Tak atama adʼukpe̩ urewa-wñ kwef e̩wñ ele omu le̩, kʼi gujo oj ubo̩ iche̩bo̩, e̩wñ ku ma duwa lugbo una i che, e-kʼi akporu Jihofa."
LEV,2,10,Tak e̩wñ kibo̩ kwef e̩wñ ele omu ku ma duwa le̩ achʼe-Aro̩n kpai amo̩ma-wñ; e̩wñ efo̩ e-efo̩ ef e̩wñ ku ma ko wa ñwu Jihofa lef una i che.
LEV,2,11,Ma anʼo̩jo̩wu che e̩wñ ele omu du ku me̩ ko wa ñwu Jihofa n; todu ame̩ agu o̩jo̩wu abe̩k iño̩ du jo ki chʼe̩wñ eduwa ñwu Jihofa lef una n.
LEV,2,12,Me̩ ki ko e̩wñ le̩ chʼe̩wñ O̩jo̩ ef e̩wñ-me̩ ki tʼo̩gba wa ñwu Jihofa: ma ki muda agujo oj ubo̩ iche̩bo̩ ki akpo n.
LEV,2,13,E̩ ki la abʼomu ru e̩wñ O̩jo̩ du ki kwef e̩wñ ele kʼe̩ du wa le̩; uwe̩ ki la je̩ ñw omu-alo O̩jo̩-we̩ ki ña ef e̩wñ ele-we̩ n; uwe̩ adʼomu wa manyʼe̩wñ O̩jo̩-we̩ chaka.
LEV,2,14,"I la che̩wñ kʼe̩ kʼe̩wñ ejo̩ga-we̩ wa che Jihofa ele, mak e̩wñ ele ejo̩ga e̩wñ-we̩ kʼuwe̩ ako wa achʼe̩wñ e̩yo̩ etito̩ ku ma gwu etito̩ ku ma ro̩ ef una."
LEV,2,15,"E̩ ki la dʼekpo danyʼoji-wñ, kʼe̩ du frankinse̩ns tʼoji-wñ; e̩wñ ele de̩."
LEV,2,16,Tak atama abu kwef o̩ka ku ma gwu le̩ kpai ukpe̩ ekpo-wñʼka manyu frankinse̩ns chaka kʼi gujo che ukpe̩ urewa-wñ; e̩wñ eduwa ñwu Jihofa lugbo una i che.
LEV,3,1,"I la che̩wñ kʼe̩wñ O̩jo̩-wñ chʼe̩wñ iche̩bo̩ e-ure̩do̩, iche̩wñ kʼi du kwef amokuno̩ wa, dagba i chʼo̩ko̩ dagba i chʼole, e-kʼi mufu, oñ i adu wa che o̩gba Jihofa."
LEV,3,2,"Tak i adʼo̩wo̩-wñ nʼoji e̩wñ O̩jo̩-wñ le̩, oñ i akpa alugbo̩na unyabo ujeju; tak amo̩ma Aro̩n, amatama, atʼe̩bie̩-wñ fio̩ ubo̩ iche̩bo̩ daka."
LEV,3,3,"Tak i adʼe̩wñ kwef iche̩bo̩ e-ure̩do̩ le̩ wa ñwu Jihofa lugbo una, owñ chʼaya ki bʼoj ifi-wñ ma kpai ula du ki bʼifi-wñ ma,"
LEV,3,4,"kpai ekpili-wñ meji kpai ula ki bʼe-le̩ ma, e-ki dʼugbo ago-wñ, kpai udo̩-nare ate̩ o̩do̩-wñ kʼi abu manyʼekpili."
LEV,3,5,Tak amo̩ma Aro̩n agu e-le̩ jo oj ubo̩ iche̩bo̩ nʼoji e̩wñ ku ma duwa gujo ki dʼoj iji ki jʼoj una le̩; e̩wñ ku ma duwa lugbo una ki akpo ru Jihofa i che.
LEV,3,6,"I la che̩wñ kʼe̩wñ O̩jo̩-wñ chʼe̩wñ ure̩do̩ ki aduwa kpa ñwu Jihofa kwef ame̩wño̩re̩ egini, o̩ko̩ abe̩k ole, e-ki mufu i aduwa."
LEV,3,7,"I la chʼo̩mala i duwa che e̩wñ O̩jo̩-wñ mak i aduwa che o̩gba Jihofa,"
LEV,3,8,i adʼo̩wo̩-wñ nʼoji e̩wñ O̩jo̩-wñ oñ i adʼu kpa o̩gba unyabo ujeju le̩; tak amo̩ma Aro̩n atʼe̩bie̩-wñ fio̩ ubo̩ iche̩bo̩ le̩ daka.
LEV,3,9,"Tak i adu kwef e̩wñ iche̩bo̩ e-ure̩do̩ le̩ wa ñwu Jihofa lugbo una, owñ chʼula-wñ, kpai odukulu otihi-wñ ki chʼula le̩, i abʼu ugbo o̩gbo̩lo̩ ubi-wñ kpakpa kpai aya ki bʼifi-wñ ma kpai ula du ki bʼifi-wñ ma,"
LEV,3,10,"kpai ekpili-wñ meji kpai ula ki bʼo ma, owñ chʼe-ki me̩ru ago-wñ, kpai udo̩nare ate̩ o̩do̩-wñ ki abu manyʼekpili-wñ."
LEV,3,11,Tak atama agu e-le̩ jo oj ubo̩ iche̩bo̩ kʼi chʼuje̩wñ ku ma duwa ñwu Jihofa lugbo una.
LEV,3,12,"I la che̩wñ kʼe̩wñ O̩jo̩-wñ chʼewo, mak i adʼu wa che o̩gba Jihofa,"
LEV,3,13,"i adʼo̩wo̩ nʼoji-wñ, kʼi kpa o̩gba unyabo ujeju; tak amo̩ma Aro̩n atʼe̩bie̩-wñ fio̩ o̩la ubo̩ iche̩bo̩ daka."
LEV,3,14,"Tak i adʼe̩wñ O̩jo̩-wñ kwef e-le̩ wa chʼe̩wñ eduwa ñwu Jihofa lugbo una, owñ chʼaya ki bʼoj ifi-wñ ma, kpai ula du ki bʼifi-wñ ma,"
LEV,3,15,"kpai ekpili-wñ meji kpai ula ki bʼoji-wñ ma e-ki me̩ru ago-wñ, kpai udo̩nare ate̩ o̩do̩-wñ kʼi abu ma-nyʼekpili-wñ."
LEV,3,16,"Tak atama agu e-le̩ jo oj ubo̩ iche̩bo̩ kʼi chʼuje̩wñ ku ma duwa lugbo una, todu ki kpo. Ula du chʼe-Jihofa."
LEV,3,17,"O̩da ki adago o̩ko̩ko̩lo̩ gbogbo nyʼo̩hio̩gu-me̩ ef unyi-me̩ du de̩, kakini, Dagba i chʼula, dagba i chʼe̩bie̩, me̩ ki je̩ n."
LEV,4,1,"Taku Jihofa ka ñwu Mose̩s kakini,"
LEV,4,2,"E̩ ka ñw amo̩ma Israe̩l kakini, Iche̩wñ kʼe̩ne̩ du dure kʼi ma gwejugode n, ef uko̩ du ki Jihofa te̩ ka ku ma ki che n, kʼi la fʼokate-wñ che,"
LEV,4,3,"i la che̩wñ kʼi chʼatama ku ma bʼekpo tʼoji kʼi dure, kʼi fʼudu fa wa abʼoji amone̩ le̩ ma, e̩gbale̩, i ki dʼo̩mo̩kokuno̩ kʼi mufu, wa ñwu Jihofa kʼi mud e̩wñ iche̩bo̩ adure tod edure kʼi dure le̩."
LEV,4,4,"Oñ i adʼo̩kokuno̩ le̩ wa alugbo̩na unyabo ujeju o̩gba Jihofa, kʼi dʼo̩wo̩-wñ nʼoji o̩kokuno̩ le̩ kʼi fʼo̩kokuno̩ le̩ kpa o̩gba Jihofa."
LEV,4,5,Tak atama ku ma fʼekpo ba tʼoji le̩ achʼe̩bie̩ o̩kokuno̩ le̩ wʼunyabo ujeju;
LEV,4,6,"tak atama adʼo̩mo̩wo̩-wñ tunyʼe̩bie̩ le̩, oñ i atʼe̩bie̩-wñ fio̩ o̩gba Jihofa onu mebie, owñ chʼo̩gba ukpo ugbeju uña kiafo̩ le̩."
LEV,4,7,"Tak atama achʼe̩bie̩ le̩ kado igba ubo̩ iche̩bo̩ e-e̩wñ ki akpo o̩gba Jihofa le̩, owñ chʼe-ki dʼef unyabo ujeju le̩, tak i adʼe̩bie̩ o̩kokuno̩ ki bo̩ le̩ dajane̩ e̩re̩ ubo̩ iche̩bo̩ e̩gujo kʼi dago alugbo̩na unyabo ujeju le̩."
LEV,4,8,"Tak i akʼula o̩kokuno̩ e-iche̩bo̩ adure le̩ chaka bʼo̩ te̩, aya ki bʼoj ifi-wñ ma, kpai ula ki bʼoj ifi-wñ ma chaka,"
LEV,4,9,"kpai ekpili-wñ meji kpai ula ki bʼo ma e-ki meru ago-wñ, oñ i abu udo̩nare ate̩ o̩do̩-wñ manyʼekpili-wñ,"
LEV,4,10,"(alu ku ma bu e̩la o̩kokuno̩ iche̩bo̩ e-ure̩do̩ le̩), tak atama agu e-le̩ jo oj ubo̩ iche̩bo̩ e̩gujo le̩."
LEV,4,11,"Año̩ o̩kokuno̩ le kpai e̩la-wñ chaka manyʼoji-wñ kpʼe̩re̩-wñ kpai ifi-wñ kpai echu-wñ,"
LEV,4,12,"owñ chʼo̩gbo̩dudu o̩kokuno̩ le̩, i ako kwef uru dufu tʼugbo ki de̩ hiolo, ugbo ku ma kʼelulu dajo̩, oñ i anʼuna fʼu gujo o̩j iji; ugbo ku ma kʼelulu dajo̩ o̩mo̩ ma agujo."
LEV,4,13,"I la che̩wñ kʼo̩gbadu abo Israe̩l chaka dure ku ma ma gwejugede n, kʼe̩wñ le̩ maja bʼeju abujeju te̩, ku ma la che e̩wñ okate ef uko̩ du ki Jihofa te̩ ñwu ma kʼama ki we eche,"
LEV,4,14,"e̩gba ku ma fʼadure ku ma ta le̩ ma tak abujeju le̩ adʼo̩mʼo̩kokuno̩ wa todu iche̩bo̩ adure, ma la adʼu wʼo̩gba unyabo ujeju le̩;"
LEV,4,15,"tak abogijo o̩gbadu akʼo̩wo̩-ma nʼoji o̩kokuno̩ le̩ o̩gba Jihofa o̩mo̩, taku ma adʼo̩kokuno̩ le̩ kpa o̩gba Jihofa."
LEV,4,16,"Oñ atama ku ma fʼekpo ba tʼo̩ oji ane̩ e̩bie̩ o̩kokuno̩ le̩ wʼugbo unyabo ujeju,"
LEV,4,17,"tak atama adʼo̩mo̩wo̩-wñ tunyʼe̩bie̩ le̩ kʼi tafio̩ o̩gba Jihofa onu mebie, o̩gba ukpo ugbeju le̩."
LEV,4,18,Oñ i achʼe̩bie̩ le̩ kado igba ubo̩ iche̩bo̩ kʼi dʼalugbo̩na unyabo ujeju o̩gba Jihofa le̩; tak i adʼe̩bie̩-wñ ki bo̩ dajane̩ e̩re̩ ubo̩ iche̩bo̩ e̩gujo kʼi dago alugbo̩na unyabo ujeju.
LEV,4,19,"Tak i akʼula-wñ chaka kwo bʼe̩la-wñ te̩, oñ i agu e-le̩ jo oj ubo̩ iche̩bo̩ le̩."
LEV,4,20,"Abe̩le̩ i ache kpai o̩kokuno̩ le̩; alu kʼi che kpai o̩kokuno̩ e-iche̩bo̩ adure le̩, alu le̩ i ache kpai e-i; oñ atama ache e̩wñ e̩boma todu ma, taku ma ato̩no̩ ñwu ma."
LEV,4,21,"Tak i adʼo̩kokuno̩ le̩ kwef uru dufu, kʼi gʼu jo alu kʼi gu o̩kokuno̩ ejodudu le̩ jo; e-le̩ chʼiche̩bo̩ adure todu abujeju le̩."
LEV,4,22,"E̩gba kʼidachiʼka dure kʼi ma gwejugede n, kʼi che e̩wñʼka ef uko̩ du ki Jihofa O̩jo̩-wñ te̩ ñwu ma ku ma ki we eche, kʼi la fʼabi-wñ je̩,"
LEV,4,23,"iche̩wñ kʼadure kʼi ta le̩ kwodufu ñw u, e̩wñ O̩jo̩ kʼi aduwa achʼo̩mʼewo kʼi chʼobuko̩ ki mufu,"
LEV,4,24,i la adʼo̩wo̩-wñ nʼoji omʼewo le̩ kʼi fʼu kpa uña ugbo ku ma kpa e̩wñ eduwa gujo o̩gba Jihofa le̩; iche̩bo̩ adure i che.
LEV,4,25,"Tak atama adʼo̩mo̩wo̩-wñ chʼe̩bie̩ kwef e̩wñ iche̩bo̩ adure le̩ kʼi la adʼu kado igba ubo̩ iche̩bo̩ e̩gujo le̩, tak i dʼe̩bie̩-wñ kibo̩ dajane̩ e̩re̩ ubo̩ iche̩bo̩ e̩gujo."
LEV,4,26,"Oñ i agu ula-wñ chaka jo oji ubo̩ iche̩bo̩, alu kʼi che ula iche̩bo̩ ure̩do̩ le̩; abe̩le̩ atama ache e̩wñ e̩boma todu-wñ tod adure-wñ le̩, taku ma ato̩no̩ ñw u."
LEV,4,27,"I la che̩wñ kʼe̩no̩talaka dure kʼi ma gwejugede n, kʼi fʼe̩wñʼka che efu uko̩ du ku Jihofa te̩ ñwu ma ku ma we eche, kʼi la fʼabi je̩,"
LEV,4,28,"e̩gba kʼi fʼadure kʼi ta le̩ ma, i adʼewo wa kʼi chʼe̩wñ O̩jo̩-wñ, owñ chʼole kʼi mufu, tod edure kʼi dure."
LEV,4,29,"Tak i adʼo̩wo̩-wñ nʼoji e̩la iche̩bo̩ adure le̩, kʼi akpa e̩wñ iche̩bo̩ adure uña ugbo ku ma kpa e̩wñ iche̩bo̩ e̩gujo le̩."
LEV,4,30,"Tak atama adʼo̩mo̩wo̩-wñ chʼe̩bie̩ le̩ kado igba ubo̩ iche̩bo̩ e̩gujo, kʼi la dʼe̩bie̩-wñ kibo̩ dajane̩ e̩re̩ ubo̩ iche̩bo̩."
LEV,4,31,"Tak i akʼula-wñ chaka bʼo̩ te̩ alu ku ma kʼula kwo̩la e̩la iche̩bo̩ ure̩do̩ le̩, oñ atama agu e-le̩ jo oji ubo̩ iche̩bo̩ kʼi kporu Jihofa; atama la achʼe̩wñ e̩boma todu-wñ, taku ma atʼo̩ no̩ ñw u."
LEV,4,32,"I la che̩wñ kʼi dʼo̩mala wa kʼi chʼe̩wñ O̩jo̩-wñ todu e̩wñ iche̩bo̩ adure, mak ole kʼi mufu i aduwa,"
LEV,4,33,"oñ i adʼo̩wo̩-wñ nʼoji e̩wñ iche̩bo̩ adure le̩, kʼi dʼu kpa uña ugbo ku ma kpa e̩wñ eduwa gujo, kʼi chʼe̩wñ iche̩bo̩ adure."
LEV,4,34,"Tak atama adʼo̩mo̩wo̩-wñ chʼe̩bie̩ le̩ kado igba ubo̩ iche̩bo̩ e̩gujo, oñ i adʼe̩bie̩-wñ kibo̩ dajane̩ e̩re̩ ubo̩ iche̩bo̩."
LEV,4,35,"Ula-wñ du i la ako kwʼo̩la-wñ, alu ku ma kʼula ala kwʼo̩la e̩wñ iche̩bo̩ ure̩do̩ le̩, tak atama agu e-le̩ jo oji ubo̩ iche̩bo̩ oji e̩wñ ku ma du wa ñwu Jihofa lugbo una; atama le̩ la ache e̩wñ e̩boma todu-wñ tod edure kʼi dure, taku ma atʼo̩ no̩ ñw u."
LEV,5,1,"I la che̩wñ kʼe̩ne̩ du dure, owñ chʼe̩ne̩ ku ma fʼO̩jo̩ kpenʼo, ugbo e̩wñ kʼowñ onugo chʼe̩nibenu-wñ, abe̩k eli i li, abe̩k inabali-wñ i gbo̩, kʼi ma ka n, mak owñ onugo anʼudu-wñ."
LEV,5,2,"Abe̩k e̩ne̩ʼka do̩wo̩kado e̩wñ elifo̩, dagba i chʼoku e̩la abe̩re̩me̩le̩ elifo̩, abe̩k oku e̩wñ iñmi elifo̩, abe̩k oku e̩wñ elifo̩ ki afa ane̩pe̩te̩, kʼi ma la ma n, kʼo̩la-wñ mudaji, mak i ajabi."
LEV,5,3,"Abe̩k i do̩wo̩kado e̩wñ elifo̩ ki dʼo̩la one̩, alu du kʼe̩wñ elifo̩ ki dʼo̩la one̩ ji le̩ de̩, kʼi ma la ma n, e̩gba kʼi ma, mak i fʼabi je̩."
LEV,5,4,"Abe̩k one̩ nʼalu-wñ go̩ tebitele ofo kʼi ache e̩wñ bibi, abe̩k i ache e̩wñ e̩nyo̩, e̩wñ du ki che kʼone̩ aka tebitele tak i fʼO̩jo̩ kpe nʼo̩la-wñ kʼi ma la ma n, e̩gba kʼi ma, mak i fʼabi e-du kʼi che le̩ je̩."
LEV,5,5,"Oñ e̩gba kʼone̩ fʼabi e̩wñ-iʼka je̩, i ki gbalu adure kʼi ta,"
LEV,5,6,"tak i adʼe̩wñ iche̩bo̩ abi-wñ wa ñwu Jihofa tod edure kʼi dure, i adʼoleʼka kwef ame̩wño̩re̩ egini wa, dagba i chʼala abe̩k ewo, kʼi chʼe̩wñ iche̩bo̩ adure; tak atama ache e̩wñ e̩boma tod u wñ tod adure-wñ."
LEV,5,7,"I la che̩wñ kʼo̩ko̩-wñ ma bʼe̩wño̩re̩ egini jo̩ n, mak i ki kʼamikede meji, abe̩k amo̩mʼo̩ke̩te̩be̩ meji wa chʼe̩wñ iche̩bo̩ abi-wñ ñwu Jihofa tod edure kʼi dure le̩, oka chʼutodu iche̩bo̩ adure, ekeji la chʼutodu iche̩bo̩ e̩gujo."
LEV,5,8,"I ki mʼu ko wʼugbo atama, tak owñ le̩ adʼe-ki chʼutodu iche̩bo̩ adure wa che ejodudu; i ki mʼojʼ-wñ lida bʼo̩lo̩-wñ te̩, i muda ako̩da tinyo̩ n,"
LEV,5,9,tak i achʼe̩bie̩ e̩wñ iche̩bo̩ adure le̩ kʼi du tafio̩ nyʼakolo ubo̩ iche̩bo̩ oñ e̩bie̩-wñ ki bo̩ awelo wʼane̩ e̩re̩ ubo̩ iche̩bo̩; iche̩bo̩ adure i che.
LEV,5,10,"Tak i adʼekeji wa che iche̩bo̩ e̩gujo alu ku ma dʼoji-wñ te̩ le̩; oñ atama ache e̩wñ e̩boma todu-wñ, tod edure kʼi dure, taku ma atʼo̩ no̩ ñw u."
LEV,5,11,"I muda che̩wñ kʼo̩wo̩-wñ ma tu ikede meji abe̩k o̩mʼo̩ke̩te̩be̩ meji n, mak e̩gbale̩ e̩ne̩ ki dure le̩ adʼe̩kpe̩gwa e̩fa omu te̩ke̩te̩ke̩ wa chʼe̩wñ O̩jo̩-wñ tod iche̩bo̩ adure; i adʼekpo du tʼoji-wñ n, i la adu frankinse̩ns tʼoji-wñ n, todu iche̩bo̩ adure i che."
LEV,5,12,"I la adʼu wʼugbo atama, tak atama adʼe̩ko̩ o̩wo̩-wñʼka kwefu-wñ ki chʼukpe̩ urewa-wñ, oñ i agʼu jo oj ubo̩ iche̩bo̩, manyʼe̩wñ ku ma ko wa ñwu Jihofa lʼugbo una le̩; e̩wñ iche̩bo̩ adure i che."
LEV,5,13,"Abe̩le̩ atama ache e̩wñ e̩boma todu-wñ tod edure kʼi dure ugbo e̩wñ-i du, taku ma atʼo̩ no̩ ñw u. E̩bo̩bo̩-wñ chʼe-atama, alu ki de̩ ugbo e̩wñ ele ku ma duwa le̩."
LEV,5,14,"Taku Jihofa ka ñwu Mose̩s kakini,"
LEV,5,15,"Iche̩wñ kʼe̩ne̩ du fʼudu fe̩ ef e̩wñ kiafo̩ e-Jihofaʼka, kʼi dure ki ma la ma n; e̩gbale̩ i adʼokolo kʼi mufu kwef ame̩wño̩re̩ egini wa chʼe̩wñ iche̩bo̩ e-abi-wñ kʼi je̩, uwe̩ ki fʼalaja-wñ ñwa alu ku she̩ke̩l ajifa e-uña kiafo̩ de̩; iche̩bo̩ abi eje̩ i che."
LEV,5,16,"I año̩ dʼe̩wñ akoji-wñ wa tod edure kʼi dure ef e̩wñ ki afo̩ le̩, i ñʼadʼukpe̩ e̩ke̩lu nʼoji-wñ kʼi adʼe-le̩ ñw atama; tak atama adʼokolo iche̩bo̩ abi le̩ che e̩wñ e̩boma todu-wñ, taku ma atʼo̩ no̩ ñw u."
LEV,5,17,"I la che̩wñ kʼe̩ne̩ du dure kʼi la chʼe̩wñʼka ku Jihofa tuko̩ ñwu ma ku ma ki we eche, dagba i ma chaka ma n, i muda ajabi kpo̩, i la anʼudu-wñ."
LEV,5,18,"I ki dʼokolo ki mufu kwef ame̩wño̩re̩ egini wa ñw atama alu kʼe̩ dʼalaja udu kʼi fe̩ te̩, oñ atama ache e̩wñ e̩boma tod uwñ tod edure kʼi dure kʼi ma la ma n, taku ma atʼo̩ no̩ ñw u."
LEV,5,19,E̩wñ iche̩bo̩ e-abi kʼi je̩ i che; i fʼabi je̩ eju Jihofa.
LEV,6,1,"Taku Jihofa ka ñwu Mose̩s kakini,"
LEV,6,2,"I la che̩wñ kʼe̩ne̩ du dure kʼi fʼudu Jihofa fe̩ ugbo o̩wo̩ edu yʼekeji-wñ eju ugbo e̩wñ kʼi du nyʼu o̩wo̩, abe̩k uhio̩-wo̩, abe̩k oji e̩ji, abe̩k i chʼekeji-wñ afuma,"
LEV,6,3,"abe̩k i fe̩wñ ki lenyo̩ ye, kʼi la rʼo̩lemi efu-wñ, kʼi la go̩ o̩lemi ef e̩wñ du kʼone̩ ache kʼi adure efu-wñ,"
LEV,6,4,"e̩gba kʼone̩ dure kʼi fʼabi je̩, tak i adʼe̩wñ kʼi gba oji le̩ dabiwa, abe̩k e̩wñ kʼi gba afuma, abe̩k e̩wñ ku ma du nyʼu o̩wo̩, abe̩k e̩wñ ki lenyo̩ kʼi fuye,"
LEV,6,5,"abe̩k e̩wñ du ki che kʼi go̩ olemi ugbo-wñ; i adʼe̩wñ le̩ dabiwa kʼoji chaka, i año̩ dʼukpe̩ e̩ke̩lu mʼo̩ kʼi du ñw e̩ne̩ kʼi ne̩ eñini eñini kʼi chʼiche̩bo̩ abi-wñ."
LEV,6,6,"Tak i adʼe̩wñ iche̩bo̩ e-abi eje̩ Jihofa wa ñw atama, owñ chʼokolo ki mufu kwef ame̩wño̩re̩ egini, alu kʼe̩ dʼalaja e̩wñ iche̩bo̩ abi te̩."
LEV,6,7,"Oñ atama ache e̩wñ e̩boma todu-wñ o̩gba Jihofa, taku ma atʼo̩ no̩ ñw u ugbo e̩wñ du kʼone̩ ache kʼi ajʼabi."
LEV,6,8,"Taku Jihofa ka ñwu Mose̩s kakini,"
LEV,6,9,"E̩ nañwa ñw Aro̩n kpai amo̩ma-wñ kakini, E̩wñ ki chʼuko̩-o̩la e̩wñ iche̩bo̩ e̩gujo le̩ de̩. E̩wñ iche̩bo̩ e̩gujo le̩ ajʼoj igbeli oj ubo̩ iche̩bo̩ kwʼodu gbogbo ñw o̩jo̩, ma la adejutʼuna-wñ ki najo̩ waa."
LEV,6,10,"Tak atama adʼikagwoji-wñ e-line̩n efufu tʼo̩la, kʼi la mʼichaka-wñ e-line̩n efufu ko̩ nyʼo̩la, tak i akʼelulu e̩wñ iche̩bo̩ e̩gujo kʼuna fʼu lie̩ oj ubo̩ iche̩bo̩ le̩, kʼi kʼo jʼane̩ e̩re̩ ubo̩ iche̩bo̩ le̩ o̩wo̩ʼka."
LEV,6,11,"Tak i agwʼe̩wñ o̩la-wñ jʼane̩, kʼi mʼe̩wñ o̩la omune̩ ko̩ nyi, kʼi kʼelulu le̩ kwef uru dufu tʼugbo ki de̩ hiolo."
LEV,6,12,"Ma ki dejutʼuna oj ubo̩ iche̩bo̩ le̩ kʼi najo o̩ko̩ko̩lo̩, i ki lu n; atama la agu iji jo oji-wñ odudu o̩jo̩ du, i la akʼe̩wñ iche̩bo̩ e̩gujo jʼoji-wñ aro̩ne aro̩ne, i la ñʼagu ula e̩wñ iche̩bo̩ ure̩do̩ jo oji-wñ ge̩."
LEV,6,13,Una ki najo oji ubo̩ iche̩bo̩ le̩ o̩ko̩ko̩lo̩; i ki lu n.
LEV,6,14,"E̩wñ ki la chʼuko̩-o̩la e̩wñ ele le̩ de̩. Amo̩ma Aro̩n adʼe-le̩ wa che o̩gba Jihofa, o̩gba ubo̩ iche̩bo̩ le̩."
LEV,6,15,"Tak e̩ne̩ʼka-ma adʼe̩ko̩ o̩wo̩ʼka kwef omu te̩ke̩te̩ke̩ e-e̩wñ ele le̩, manyʼekpo-wñ kpai frankinse̩ns ki dʼoji e̩wñ ele le̩ chaka, kʼi la fʼe-le̩ gujo oj ubo̩ iche̩bo̩ kʼi kpo ru Jihofa, kʼi chʼukpe̩ urewa-wñ."
LEV,6,16,"E̩bo̩bo̩-wñ Aro̩n kpai amo̩ma-wñ aje̩; ma adʼo̩jo̩wu tʼo̩ n, ma la aje̩ ef uña kiafo̩ʼka; efu ologbo unyabo ujeju le̩ ma aje̩."
LEV,6,17,"Ma adʼo̩jo̩wu tʼo̩ taku ma adʼe̩ n. U mʼe-le̩ du chʼukpe̩ e-ma ef e̩wñ ku ma duwa ñwu mi lʼugbo una; e̩wñ efo̩ e-efo̩ i che, alu kʼe̩wñ iche̩bo̩ adure kpai e-abi eje̩ de̩."
LEV,6,18,"E̩ne̩ke̩le̩ du ef amo̩ma Aro̩n aje̩, kʼi chʼukpe̩ e-ma ogbegbele̩ gbogbo nyʼo̩hio̩gu-me̩, ef e̩wñ eduwa ñwu Jihofa lʼugbo una, e̩ne̩ du kʼi kadʼo afo̩."
LEV,6,19,"Taku Jihofa ka ñwu Mose̩s kakini,"
LEV,6,20,"E̩wñ O̩jo̩ kʼAro̩n kpai amo̩ma-wñ e̩ne̩ke̩le̩ aduwa ñwu Jihofa o̩jo̩ ku ma fʼekpo ba tʼuma oji de̩: owñ chʼukpe̩ e̩ke̩gwa e̩fa omu te̩ke̩te̩ke̩ kʼi mud e̩wñ ele eduwa ño̩ duwa o̩ko̩ko̩lo̩, ukpe̩reji-wñ chʼe-odudu, ukpe̩-reji-wñ chʼe-ane̩."
LEV,6,21,"Ma adʼekpo tʼo̩ ade̩ ef anade; e̩gba kʼi fʼu ñmo̩ nyʼo̩la tak e̩ dʼu wa ejefu; e̩ko̩da e̩ro-wñ dabe̩ne̩ kʼe̩wñ ele, e̩ dʼu wa ñwu Jihofa kʼi kpo rʼu."
LEV,6,22,Oñ atama kʼi dʼef amo̩ma Aro̩n ku ma fʼekpo ba tʼo̩ oji kʼi akoji-wñ adʼu wa; e̩wñ uhio̩me̩ ogbegbele̩ i che; ma agu o̩chaka-wñ jo ñwu Jihofa.
LEV,6,23,"Ma ki gu e̩wñ ele atama du jo hiele, ma ki je̩ e-le̩ n."
LEV,6,24,"Taku Jihofa ka ñwu Mose̩s kakini,"
LEV,6,25,"E̩ ki ka ñw Aro̩n kpai amo̩ma-wñ e̩ne̩ke̩le̩ kakini, E̩wñ ki la chʼuko̩-o̩la e̩wñ iche̩bo̩ adure de̩. Ugbo ku ma kpa e̩wñ iche̩bo̩ e̩gujo, o̩mo̩ ma akpa e̩wñ iche̩bo̩ adure o̩gba Jihofa; e̩wñ kiafo̩ e-efo̩ i che."
LEV,6,26,"Atama ki adʼu wa che tod adure, owñ le̩ aje̩; ef uña kiafo̩ oñ ma aje̩ e-le̩, ef ologbo unyabo ujeju."
LEV,6,27,"E̩wñ du ki kado e̩la-wñ afo̩; e̩gba kʼe̩bie̩ le̩ ta nyʼe̩wñ o̩laʼka, e̩ ki fʼe̩wñ kʼi ta nyʼu le̩ gwe̩ ef uña ki afo̩."
LEV,6,28,"Tak ama ki kpʼucha ku ma gwe̩ nyʼu fo̩; i muda che̩wñ ku ma fʼu hi ef ucha ebije ikpa, ma afʼe-le̩ deli, ku ma fʼu larinyo̩ ef omiofo."
LEV,6,29,E̩ne̩ke̩le̩ du kʼi dʼef amatama aje̩ e-le̩; e̩wñ kiafo̩ e-efo̩ i che.
LEV,6,30,Ma muda aje̩ e̩wñ iche̩bo̩ adure du ku ma dʼe̩bie̩-wñ wʼef unyabo ujeju ku ma ne̩ che e̩wñ e̩boma ef uña ki afo̩ le̩ n; ma anʼuna gu e-le̩ jo.
LEV,7,1,Uko̩o̩la e̩wñ iche̩bo̩ abi eje̩ le̩ de̩. E̩wñ ki afo̩ e-efo̩ i che;
LEV,7,2,"ugbo ku ma kpa e̩wñ iche̩bo̩ e̩gujo, o̩mo̩ ama ki kpa e̩wñ iche̩be̩ abi eje̩; kʼama ki dʼe̩bie̩-wñ tafio̩ o̩la ubo̩ iche̩bo̩ daka."
LEV,7,3,"I ako ula-wñ chaka wa, otihi-wñ ki yoyo kpai aga-wñ kʼi bʼifu-wñ ma"
LEV,7,4,"kpai ekpili-wñ meji manyʼula ki dʼo̩la-wñ, e-ki me̩ru ago-wñ, kpai udo̩nare ate̩ o̩do̩-wñ kʼi abu manyʼekpili-wñ;"
LEV,7,5,"atama agu e-le̩ jo oj ubo̩ iche̩bo̩ kʼi mud e̩wñ iche̩bo̩ ku ma du wa ñwu Jihofa lugbo una. Iche̩bo̩ abi eje̩, i che."
LEV,7,6,E̩ne̩ke̩le̩ du ef amatama aje̩ e-le̩; ma aje̩ ef uña kiafo̩; e̩wñ efo̩ e-efo̩ i che.
LEV,7,7,"Alu kʼiche̩bo̩ adure de̩ abe̩le̩ iche̩bo̩ abi eje̩ de̩; uko̩-o̩la e̩wñ meji le̩ chʼokate; atama kʼi nʼache e̩wñ e̩boma, owñ le̩ ane̩."
LEV,7,8,"Oñ atama ki adʼe̩wñ iche̩bo̩ e̩gujo e̩ne̩ du wa, atama le̩ ane̩ año̩ e̩wñ iche̩bo̩ e̩gujo kʼi duwa le̩."
LEV,7,9,"E̩wñ ele du ku ma ro̩ ef igbeli kpai e-ku ma de̩ ef ucha abe̩k anade, atama ki adʼu wa ane̩ e-le̩."
LEV,7,10,"E̩wñ ele du dagba kʼekpo kpe̩gwa nyʼu, dagba kʼi chʼe-e̩gbe̩, amo̩ma Aro̩n e̩ne̩ke̩le̩ chaka ane̩, alu kʼoka ne̩ ekeji ane̩."
LEV,7,11,"Uko̩o̩la, alu ku ma kpa e̩wñ iche̩bo̩ ure̩do̩ la de̩, owñ chʼe-kʼone̩ aduwa ñwu Jihofa."
LEV,7,12,"I la che̩wñ kʼi dʼu wa kʼi chʼe̩wñ ugwa, mak i ki ñʼakʼakala kʼo̩jo̩wu ma dʼo̩ n e-kʼekpo kpe̩gwa nyʼu kpai o̩kpukpulu ku ma bʼekpo tʼoji kpai akala ku ma nʼomu te̩ke̩te̩ke̩ che kʼi fʼekpo ñmo̩ nyʼo̩la wa manyʼe̩wñ ugwa ki adu wa le̩."
LEV,7,13,I akʼakala kʼi chʼe̩wñ O̩jo̩-wñ kʼo̩jo̩wu dʼo̩ wa manyʼiche̩bo̩ ure̩do̩ kʼi chʼe̩wñ ugwa-wñ.
LEV,7,14,Ab i fʼabe̩i che i adʼo̩ko̩ke̩ kwef e̩wñ O̩jo̩ okoke kʼi ko wa le̩ chʼe̩wñ edu nyʼate̩ ñwu Jihofa; atama kʼi afiʼe̩bie̩ e̩wñ iche̩bo̩ ure̩do̩ anʼe-le̩.
LEV,7,15,Ma la aje̩ e̩la e̩wñ iche̩bo̩ e-ure̩do̩ kʼi kpa tod ugwa o̩jo̩ kʼi du e̩wñ O̩jo̩-wñ wa le̩; i atʼe-du no̩ nyʼodudu n.
LEV,7,16,"I muda che̩wñ kʼe̩wñ iche̩bo̩ e-e̩wñ O̩jo̩-wñ le̩ chʼe̩wñ kʼi doji, abe̩k e̩wñ ki gʼe̩do̩la-wñ du wa, maku ma aje̩ o̩jo̩ kʼi dʼe̩wñ iche̩bo̩-wñ wa le̩, ma la aje̩ e̩bo̩bo̩-wñ o̩jo̩ñwa-wñ,"
LEV,7,17,ama e̩la iche̩bo̩ le̩ ki bo̩ nyʼo̩jo̩ e̩ke̩ta-wñ ma agʼujo ef una.
LEV,7,18,"I la che̩wñ ku ma fʼe̩la e̩wñ iche̩bo̩ ure̩do̩-wñ je̩ o̩jo̩ e̩ke̩ta-wñ re i anyʼo̩ eju n, i anʼile ñw e̩ne̩ ki dʼu wa n; e̩wñ ihie̩ne̩ i che̩, oñ e̩ne̩ du ki je̩ anʼudu-wñ."
LEV,7,19,Ma ajʼe̩la du ki kado e̩wñ e̩daji n; ma agu e-le̩ jo ef una. E̩ne̩ du kʼo̩la-wñ fe̩ aje̩ e̩la-wñ.
LEV,7,20,"Ama onugo e̩ne̩ du kʼo̩la-wñ daji kʼi fʼe̩la iche̩bo̩ ure̩do̩ Jihofa je̩, ma ki kʼonugo e̩ne̩ le̩ da bʼabo-wñ te̩."
LEV,7,21,"I la che̩wñ kʼe̩wñ e̩daji kwokadʼone̩, dagba kʼi chʼe̩daji e-one̩ dagba kʼi chʼe̩daji e-e̩la abe̩re̩me̩le̩, abe̩k e̩wñ elifo̩ kʼi chʼe̩wñ e̩do̩fulu du ki achʼone̩ ire̩, tak i fʼe̩la iche̩bo̩ ure̩do̩ e-Jihofa je̩, ma akʼonugo e̩ne̩ le̩ da bʼabo-wñ te̩."
LEV,7,22,"Taku Jihofa ka ñwu Mose̩s kakini,"
LEV,7,23,"E̩ naka ñw amo̩ma Israe̩l kakini, Me̩ ki je̩ ula du n, tʼe-o̩kokuno̩, tʼe-ala, tʼe-ewo."
LEV,7,24,"Me̩ neke dʼula e̩la ki leku, kpai ula e̩la kʼame̩la fufana, che e̩wñ omune̩ ojoji du; i muda nʼugbo du ku me̩ aje̩ n."
LEV,7,25,"Todu e̩ne̩ du kʼi je̩ ula e̩la abe̩re̩me̩le̩ kʼi dʼef ame̩la ku ma du che Jihofa lugbo una, onugo e̩ne̩ du ki je̩, ma ako̩da bʼamone̩-wñ te̩."
LEV,7,26,"Alu du ki de̩ ugbo du ku me̩ jo̩ me̩ ki je̩ e̩bie̩ n dagba i chʼe-e̩we̩, dagba kʼi chʼe̩la abe̩re̩me̩le̩ ki dʼef unyi-me̩."
LEV,7,27,"E̩ne̩ kʼi fʼe̩bie̩ je̩, ma akʼonugo e̩ne̩ le̩ da bʼamone̩-wñ te̩."
LEV,7,28,"Taku Jihofa ka ñwu Mose̩s kakini,"
LEV,7,29,"E̩ naka ñw abo Israe̩l kakini, E̩ne̩ ki adʼe̩wñ iche̩bo̩ ure̩do̩ wa ñwu Jihofa, ki kʼe̩wñ O̩jo̩-wñ wa ñwu Jihofa kwef e̩wñ iche̩bo̩ ure̩do̩-wñ."
LEV,7,30,"E̩ne̩ le̩ anʼo̩wo̩-wñ onugo kʼe̩wñ wa ñwu Jihofa lugbo una; i akʼula manyʼache̩do̩-wñ wa, todu ku ma dʼache̩do̩ le̩ wa miejo, kʼi mud e̩wñ eduwa miejo o̩gba Jihofa."
LEV,7,31,"Atama la agu ula-wñ jo oj ubo̩ iche̩bo̩, ache̩do̩-wñ muda chʼe-Aro̩n kpai amo̩ma-wñ."
LEV,7,32,"Me̩ ki dʼo̩wo̩-wñ awo̩to̩ ñw atama ki mud e̩wñ edu nyʼate̩ ñw u, kwef e̩wñ iche̩bo̩ ure̩do̩ ku me̩ kpa ñw u;"
LEV,7,33,o̩ma Aro̩n ki dʼe̩bie̩ kpai ula iche̩bo̩ ure̩do̩ le̩ wa anʼo̩wo̩ awo̩to̩ e̩la le̩ ki chʼukpe̩ e-wñ.
LEV,7,34,"Todu omi mʼache̩do̩ e-emiejo kpai o̩wo̩ ku ma du nyʼate̩ le̩ gba ugbo amo̩ma Israe̩l kwef e̩wñ iche̩bo̩ ure̩do̩ ku ma che, oñ u mʼu ko ñw Aro̩n atama kpai amo̩ma-wñ, kʼi mud ukpe̩ e-ma kwugbo amo̩ma Israe̩l ogbegbele̩."
LEV,7,35,"E-le̩ mud ukpe̩ Aro̩n kpai amo̩ma-wñ e̩ne̩ke̩le̩ ef e̩wñ eduwa ñwu Jihofa lugbo una, o̩jo̩ kʼi bʼekpo tʼuma o̩la kʼi la ko ma jo̩ ku ma che e̩wñ amatama ñwu Jihofa;"
LEV,7,36,"Jihofa ñwa ñw amo̩ma Israe̩l ku ma kʼe-le̩ ñwu ma, o̩jo̩ kʼi fʼekpo ba tʼuma o̩la le̩. Ukpe̩ e-ma i che gbogbo nyʼo̩hio̩gu-ma."
LEV,7,37,Uko̩o̩la e̩wñ iche̩bo̩ e̩gujo kpai e-e̩wñ ele kpai e-iche̩bo̩ adure kpai iche̩bo̩ abi eje̩ kpʼe-e̩wñ eko nyʼo̩wo̩ e̩ko̩ kpai iche̩bo̩ ure̩do̩;
LEV,7,38,owñ chʼe-ki Jihofa ñwa ñwu Mose̩s oj uwo Sainai o̩jo̩ kʼi ñwa ñw amo̩ma Israe̩l ku ma ki kʼe̩wñ O̩jo̩-ma wa ñwu Jihofa aje̩tachi Sainai le̩.
LEV,8,1,"Taku Jihofa ka ñwu Mose̩s kakini,"
LEV,8,2,MʼAro̩n manyʼamo̩ma-wñ e̩ne̩ke̩le̩ kpai e̩wñ o̩la-ma kpai ekpo ku ma ba tʼo̩la kpai o̩kokuno̩ e-iche̩bo̩ adure kpai amokolo meji kpai agba kʼakala kʼo̩jo̩wu ma do̩ n jʼefu-wñ le̩ ko;
LEV,8,3,kʼe̩ fʼo̩gbadu chaka do̩ wʼalugbo̩na unyabo ujeju.
LEV,8,4,Taku Mose̩s che alu ki Jihofa ñwa ñw u; oñ o̩gbadu le̩ jeju jʼalugbo̩na unyabo ujeju le̩.
LEV,8,5,"Taku Mose̩s ka ñw o̩gbadu le̩ kakini, E̩wñ ki Jihofa ñwa kʼa che de̩."
LEV,8,6,"Taku Mose̩s mʼAro̩n kpai amo̩ma-wñ e̩ne̩ke̩le̩ ko wa, oñ i nʼomiofo fʼuma o̩la gwe̩."
LEV,8,7,"Tak i mʼafe̩ le̩ du tʼo̩ o̩la, i la me̩wñ ujiñmi le̩ du jʼo̩ iñmi, oñ i mʼotogbo le̩ du tʼo̩ o̩la, i la mʼe̩fo̩d du tʼo̩ o̩la, tak i du ujiñmi tod e̩fo̩d, e-ku ma hi o̩ka o̩ka le̩, jʼo̩ e̩do̩, oñ i mʼe-le̩ du tatʼe̩fo̩d ki chʼagbamune̩-wñ."
LEV,8,8,"Tak i dʼe̩wñ ube̩do̩ma le̩ tʼo̩ o̩la, oñ i mʼUrim kpai Tumim ko noji e̩wñ ube̩do̩ma le̩."
LEV,8,9,"Tak i dʼalawoni le̩ jiʼo oji, oñ i mʼo̩jamalia ku ma gwu pe̩te̩ke̩ le̩ du lamo o̩gba alawoni, owñ chʼike̩be̩ ki afo̩, alu ki Jihofa ñwa ñwu Mose̩s."
LEV,8,10,"Taku Mose̩s mʼekpo ku ma du ba tʼo̩la le̩ du, oñ i mʼu du tafiʼo̩la uña ugugu le̩ kpai e̩wñ du ki jʼefu-wñ, i la che kʼi fo̩."
LEV,8,11,"Tak i nʼe-i kʼi mudu tañʼo̩la ubo̩ iche̩bo̩ onu mebie, abe̩le̩ i bʼekpo tʼo̩la ubo̩ iche̩bo̩ kpai e̩wñ eku-wñ chaka, kpai o̩la ukpachi ugwo̩wo̩ kpai e̩wñ ki gugu oji-wñ, kʼi che kʼe̩wñ le̩ du ki fo̩."
LEV,8,12,"Tak i mʼe̩bo̩bo̩ ekpo ebato̩la le̩ dudanyʼoji Aro̩n, oñ i ba tʼo̩ o̩la, kʼi che kʼi fo̩."
LEV,8,13,"Taku Mose̩s mʼamo̩ma Aro̩n kowa, oñ i mʼafe̩ ko nyʼuma o̩la, i la mʼe̩wñ ujiñmi ko jʼuma iñmi, oñ i mʼo̩tajiya ki gbo̩gba ko do ma oji; alu ki Jihofa ñwa ñwu Mose̩s."
LEV,8,14,Tak i dʼo̩kokuno̩ iche̩bo̩ adure wa; oñ Aro̩n kpai amo̩ma-wñ kʼo̩wo̩-ma jʼoji o̩kokuno̩ iche̩bo̩ adure le̩.
LEV,8,15,"Taku Mose̩s mʼu du kpa, oñ i mʼe̩bie̩ e-le̩ du, i la nʼo̩mo̩wo̩-wñ dʼe̩bie̩ le̩ kulu igba ubo̩ iche̩bo̩ le̩ daka, oñ i fʼubo̩ iche̩bo̩ le̩ gwo rinyo̩, tak i dʼe̩bie̩ ki bo̩ da jʼe̩re̩ ubo̩ iche̩bo̩, i la che kʼi fo̩, kʼi che e̩wñ e̩boma todu-wñ."
LEV,8,16,"Tak i mʼula chaka ki bʼoj ifi-wñ ma ko kpai udo̩nare ate̩ o̩do̩-wñ, kpai ekpili-wñ meji manyʼula-wñ, oñ Mose̩s fʼe-le̩ gujo oj ubo̩ iche̩bo̩."
LEV,8,17,"Ama o̩kokuno̩ le̩, tʼaño̩-wñ, tʼe̩la-wñ, tʼechu-wñ, i fʼu gujo ef una ejo̩do̩da uru le̩, alu ki Jihofa ñwa ñwu Mose̩s."
LEV,8,18,Tak i dʼokolo iche̩bo̩ e̩gujo le̩ wa; oñ Aro̩n kpai amo̩ma-wñ kʼo̩wo̩-ma jʼoji okolo le̩.
LEV,8,19,"Taku Mose̩s mʼu du kpa, oñ i tʼe̩bie̩-wñ fia o̩la ubo̩ iche̩bo̩ le̩ daka."
LEV,8,20,"Tak i fʼe̩la okolo le̩ kpanya jo̩, oñ Mose̩s mʼoji-wñ kpai e̩kpanya-wñ kpai ula-wñ ko gujo."
LEV,8,21,"Oñ i nʼomiofo gwe̩ ifi-wñ kpai e̩re̩-wñ, taku Mose̩s fʼo̩gbedudu okolo le̩ gujo oj ubo̩ iche̩bo̩ kʼi chʼiche̩bo̩ e̩gujo todu kʼi kpo, owñ chʼe̩wñ ku ma duwa che Jihofa lugbo una, alu ki Jihofa ñwa ñwu Mose̩s."
LEV,8,22,"Tak i dʼokolo ekeji le̩ wa, owñ chʼokolo ku ma ko nyʼo̩wo̩ e̩ko̩ le̩. Tak Aro̩n kpai amo̩ma-wñ kʼo̩wo̩-ma jʼoji okolo le̩."
LEV,8,23,"Taku Mose̩s fʼu kpa, oñ i fʼe̩bie̩-wñ che, oñ i mʼu du kad oj eti Aro̩n awo̩to̩ kpai oj onu o̩wo̩-wñ awo̩to̩ kpai oj onu e̩re̩-wñ awo̩to̩."
LEV,8,24,"Taku ma kʼamo̩ma Aro̩n wa, oñ Mose̩s dʼe̩bie̩ le̩ pe̩ nʼoj eti-ma awo̩to̩ kpai oj onu o̩wo̩-ma awo̩to̩ kpai oj onu e̩re̩-ma awo̩to̩. Taku Mose̩s tʼe̩bie̩ le̩ fiʼoj ubo̩ iche̩bo̩ daka."
LEV,8,25,Tak i mʼula-wñ kpai otihi-wñ ki yoyo kpai aga ki bʼifi-wñ ma kpai udo̩nare ate̩ o̩do̩-wñ kpai ekpili-wñ meji manyʼula-wñ kpai o̩wo̩-wñ awo̩to̩ ko;
LEV,8,26,"tak i mʼakalaʼka kʼo̩jo̩wu ma dʼo̩ n kpai akalaʼka ki chʼekpo, kpai o̩kpukpuluʼka ki jʼef agba o̩gba Jihofa le̩ ko, oñ i mʼu ko jʼoj ula kpai o̩wo̩ e̩la awo̩to̩ le̩;"
LEV,8,27,"tak i mʼo̩gbo̩dudu-wñ ko nyʼo̩wo̩ Aro̩n kpai amo̩ma-wñ, oñ i kʼo miejo o̩gba Jihofa ki mud e̩wñ eduwa miejo."
LEV,8,28,"Taku Mose̩s mʼu gba bʼo̩wo̩-ma te̩, oñ i mʼu ko gujo oj iche̩bo̩ e̩gujo oj ubo̩ iche̩bo̩ le̩, e̩wñ eko nyʼo̩wo̩ e̩ko̩ ku ma duwa ki akpo i che, owñ chʼe̩wñ ku ma ko wa ñwu Jihofa lugbo una."
LEV,8,29,"Taku Mose̩s mʼache̩do̩-wñ du oñ i miejo kʼi chʼe̩wñ eduwa miejo o̩gba Jihofa; e-le̩ chʼukpe̩ Mose̩s kwef e̩la eko nyʼo̩wo̩ e̩ko̩ le̩, alu ki Jihofa ñwa ñwu Mose̩s."
LEV,8,30,"Taku Mose̩s mʼekpo ku ma bato̩-la le̩ ba re, kpai e̩bie̩ ki dʼoj ubo̩ iche̩bo̩, oñ i mʼu du tafio̩ Aro̩n o̩la kpai e̩wñ o̩la-wñ, kpai amo̩ma-wñ, kpai oj e̩wñ o̩la amo̩ma-wñ manyʼu ge̩; abe̩le̩ i che kʼAro̩n afo̩, tʼe̩wñ o̩la-wñ, kpai amo̩ma-wñ e̩ne̩ke̩le̩, kpai e̩wñ o̩la amo̩ma-wñ manyʼu."
LEV,8,31,"Taku Mose̩s ka ñw Aro̩n kpai amo̩ma-wñ kakini, Ame̩ ki hi e̩la le̩ alugbo̩na unyabo ujeju, o̩mo̩ me̩ je̩ e-le̩ kpai akala ki jʼef agba e-ekonyo̩wo̩ e̩ko̩ le̩, alu kʼu ñwa te̩ kakini, Aro̩n kpai amo̩ma-wñ e̩ne̩ke̩le̩ aje̩ e-le̩."
LEV,8,32,Oñ e̩la-wñ kpai akala ki bo̩bo̩ me̩ ki muko gujo ef una.
LEV,8,33,"Me̩ ñʼale alugbo̩na unyabo ujeju dufu gbogbo nyʼo̩jo̩ mebie n, gbogbo tak o̩jo̩ e̩wñ ekonyo̩wo̩ e̩ko̩-me̩ le̩ ki jo̩ kpa, todu o̩jo̩ mebie tak uko̩lo̩ ekʼe̩wñ nyʼume̩ o̩wo̩ e̩ko̩ le̩ jo̩ kpa."
LEV,8,34,"Alu kʼa che eñini-i, abe̩le̩ Jihofa ñwa ñw a kʼa che kʼi mud e̩wñ e̩boma todu me̩."
LEV,8,35,"Me̩ ajʼalugbo̩na unyabo ujeju le̩ o̩ro̩ka kpai odu gbogbo o̩jo̩ mebie, ku me̩ la fide Jihofa-i de ku me̩ we̩ eku; todu abe̩le̩ ma ñwa ñwu mi."
LEV,8,36,Abe̩le̩ Aro̩n kpai amo̩ma-wñ e̩ne̩ke̩le̩ fʼe̩wñ du ki Jihofa ñwa ñwu ma lugbo Mose̩s le̩ che.
LEV,9,1,Oñ i lewatu o̩jo̩ e̩ke̩jo̩-wñ taku Mose̩s fʼAro̩n kpai amo̩ma-wñ e̩ne̩ke̩le̩ kpai abogijo Israe̩l do̩ wa;
LEV,9,2,"oñ i ka ñw Aro̩n kakini, Mʼo̩mʼokuno̩ o̩ko̩ʼka du todu iche̩bo̩ adure, kpai okoloʼka todu iche̩bo̩ e̩gujo, ejeji-wñ ki mufu, kʼe̩ mʼuma ko wa che o̩gba Jihofa."
LEV,9,3,"Tak e̩ ka ñw amo̩ma Israe̩l kakini, Me̩ mʼobuko̩ʼka du todu iche̩bo̩ adure, kpai o̩mʼokuno̩ʼka kpai o̩malaʼka, ejeji-ma ki chʼo̩ma o̩do̩ʼka ku ma mufu, todu iche̩bo̩ e̩gujo."
LEV,9,4,"Kpai o̩kokuno̩ʼka kpai okoloʼka todu iche̩bo̩ ure̩do̩, ku me̩ mʼu ko kpa o̩gba Jihofa, kpai e̩wñ ele kʼekpo kpe̩gwa nyu; todu Jihofa atejugede ñwu me̩ eñini-i."
LEV,9,5,"Taku ma mʼe̩wñ ku Mose̩s ñwa ñwu ma le̩ ko wa jʼo̩gba unyabo ujeju; oñ o̩gbadu le̩ chaka te̩ wa, ma la kwodago o̩gba Jihofa."
LEV,9,6,"Taku Mose̩s kakini, E̩wñ ki Jihofa ñwa ñwu me̩ ku me̩ che le̩ de̩; tak ojima Jihofa atejugede ñwu me̩."
LEV,9,7,"Taku Mose̩s ka ñw Aro̩n kakini, Te̩ me̩ru ugbo ubo̩ iche̩bo̩-i kʼe̩ fʼiche̩bo̩ adure-we̩ kpai iche̩bo̩ e̩gujo-we̩ che, kʼe̩ la fʼe̩wñ e̩boma che tod o̩la-we̩ kpai todu amone̩-i; tak e̩ mʼe̩wñ O̩jo̩ e-amone̩-i kowa kʼe̩ che e̩wñ e̩boma todu ma; alu ki Jihofa ñwate̩."
LEV,9,8,"Abe̩le̩ Aro̩n te̩ me̩ru ugbo ubo̩ iche̩bo̩ oñ i fʼo̩mokuno̩ e̩-iche̩bo̩ adure le̩ kpa, owñ chʼe-kʼi chʼutodu o̩la-wñ onugo."
LEV,9,9,"Tak amo̩ma Aro̩n mʼe̩bie̩ le̩ du ñw u, oñ i dʼo̩mo̩wo̩-wñ tunyʼe̩bie̩ le̩, i la mʼu du kado igba ubo̩ iche̩bo̩, tak i dʼe̩bie̩ dajane̩ e̩re̩ ubo̩ iche̩bo̩;"
LEV,9,10,"i muda fʼula-wñ kpai ekpili-wñ kpai udo̩nare ate̩ o̩do̩-wñ ef e̩la iche̩bo̩ adure le̩ gujo oj ubo̩ iche̩bo̩, alu ki Jihofa ñwa ñwu Mose̩s."
LEV,9,11,I la gu e̩la-wñ kpai año̩-wñ jo ef una ejo̩do̩da uru le̩.
LEV,9,12,"Tak i mʼe̩wñ iche̩bo̩ e̩gujo du kpa; oñ amo̩ma Aro̩n mʼe̩bie̩-wñ du ñw u, oñ i mʼu du tafio̩ o̩la ubo̩ iche̩bo̩ daka."
LEV,9,13,Taku ma kʼe̩kpanya e̩la iche̩bo̩ e̩gujo le̩ ñw u oke oke manyʼoji-wñ; oñ i mʼu ko gujo oj ubo̩ iche̩bo̩.
LEV,9,14,I laño̩ fʼifi-wñ kpai e̩re̩-wñ gwe̩ oñ i fʼe-le̩ gujo manyʼe̩wñ iche̩bo̩ e̩gujo oj ubo̩ iche̩bo̩.
LEV,9,15,"Tak i mʼe̩wñ O̩jo̩ e-amone̩ le̩ ko wa jo̩ ñw u, oñ i mʼo̩mʼewo iche̩bo̩ adure kʼi chʼutodu amone̩ le̩ du, i la fʼu kpa, oñ i mʼu du wa gwʼuma o̩la rinyo̩, alu kʼi che e-ejodudu le̩."
LEV,9,16,Tak i dʼe̩wñ iche̩bo̩ e̩gujo wa che alu kʼuko̩-o̩la-wñ ka.
LEV,9,17,"Tak i dʼe̩wñ ele wa ñw u, oñ i bʼu nyʼo̩wo̩ʼka e̩ko̩, tak i fʼu gujo oj ubo̩ iche̩bo̩ manyʼiche̩bo̩ e̩gujo e-odudu le̩."
LEV,9,18,"I laño̩ fʼo̩kokuno̩ kpai okolo le̩ kpa ge̩, owñ chʼiche̩bo̩ ure̩do̩ tod amone̩ le̩; tak amo̩ma Aro̩n mʼe̩bie̩ le̩ du ñw u, oñ i mʼu du tafio̩ o̩la ubo̩ iche̩bo̩ daka,"
LEV,9,19,kpai ula o̩kokuno̩ kpai e-okolo le̩ kpai otihi-wñ ki yoyo kpai aga-wñ kpai ekpili-wñ kpai udo̩-nare ate̩ o̩do̩-wñ;
LEV,9,20,"oñ ma mʼula le̩ ko jʼoj ache̩do̩-ma, tak i fʼula-wñ gujo oj ubo̩ iche̩bo̩."
LEV,9,21,"Oñ Aro̩n mʼache̩do̩ meji le̩ kpai o̩wo̩-wñ awo̩to̩ ko miejo o̩gba Jihofa kʼi chʼe̩wñ edu miejo, alu ku Mose̩s ñwa ñwu ma."
LEV,9,22,"Tak Aro̩n fʼo̩wo̩-wñ meji nadala rʼate̩ o̩wo̩ ugbo kʼamone̩ le̩ jo̩, i la kadua ñwu ma; tak i mugwo̩ru kwugbo kʼi fʼe̩wñ iche̩bo̩ e-adure kpai e-e̩gujo kpai e-ure̩do̩ che le̩ tane̩."
LEV,9,23,"Taku Mose̩s kpai Aro̩n nyʼef unyabo ujeju; oñ ma kwʼo̩mo̩ dufu wa akadua ñw amone̩ le̩, tak ojima Jihofa kwotejugede ñw amone̩ le̩ chaka."
LEV,9,24,"Tak una kwʼo̩gba Jihofa wa, i la fʼe̩wʼñ iche̩bo̩ e̩gujo kpai ula oj ubo̩ iche̩bo̩ lie̩; oñ e̩gba kʼamone̩ le̩ chaka fʼu li, ma gbʼogu, ma lewa afejubane̩ ma."
LEV,10,1,"Oñ Nedab kpai Abaihiu, amo̩ma Aro̩n e̩ne̩ke̩le̩, e̩ne̩ne̩ne̩ne̩-ma mʼa-nade-wñ du, ma la fʼuna ne̩ nyʼefu-wñ, oñ ma du e̩wñ ki akpo le̩ nʼoji-wñ, abe̩le̩ ma dʼuna ejaduña wate̩ o̩gba Jihofa, owñ chʼe-kʼi ma ñwa ñwu ma n."
LEV,10,2,"Tak una kwʼo̩gba Jihofa dufu fʼuma lie̩, ma la leku o̩gba Jihofa o̩mo̩."
LEV,10,3,"Taku Mose̩s ka ñw Aro̩n kakini, E̩wñ ki Jihofa ka le̩ de̩, i kakini, Abo ku ma te̩ me̩ru mi ki bute̩ ñw efo̩-mi, ma abʼojima mʼumi eju amone̩ du. Tak Aro̩n chechi."
LEV,10,4,"Taku Mose̩s fu Mishae̩l kpai E̩lzafan, amo̩ma e̩ne̩ke̩le̩ Uzie̩l, o̩me̩nyi Aro̩n, do̩ wa, oñ i ka ñwu ma kakini, Mute̩wa ku me̩ mʼamo̩maye-me̩ ko kwo̩gba uña kiafo̩ nyʼo̩do̩da uru-i."
LEV,10,5,"Taku ma te̩me̩ru oñ ma mʼuma ko kpai afe̩-ma kwef uru le̩ dufu, alu ku Mose̩s ka."
LEV,10,6,"Taku Mose̩s ka ñw Aro̩n kpai amo̩ma-wñ E̩leaza kpai Itamar kakini, Me̩ ki dʼoji-me̩ te̩ chuku chuku n, me̩ ki la fʼukpo-me̩ na n, tode̩gba ku me̩ aku, tode̩gba kʼuwe̩do̩ awa bʼo̩gbadu-i chaka ma; i muda dʼugbo kʼamo̩maye-me̩, owñ chʼo̩gbo̩ abo unyi Israe̩l chaka, ki raku una ki Jihofa tajo-i."
LEV,10,7,"Ame̩ ki kwʼef alugbo̩na unyabo ujeju-i dufu n, tode̩gba ku me̩ aku; todu ekpo ebatoji e-Jihofa dʼo̩la-me̩ me̩. Oñ ma che alu ku Mose̩s ka."
LEV,10,8,"Taku Jihofa ka ñw Aro̩n kakini,"
LEV,10,9,"E̩ ki ñmʼomi achiwebe̩te̩ma kpai o̩te̩ una e̩gba ku me̩ nyʼef unyabo ujeju n, tʼuwe̩ tʼamo̩ma-we̩ tode̩gba ku me̩ aku; e-le̩ ki chʼuhio̩me̩ te̩ ñwu me̩ tʼogbegbele̩ gbogbo nyʼo̩hio̩gu-me̩."
LEV,10,10,"Kʼame̩ ki fʼe̩wñ kiafo̩ kpai e̩wñ o̩ja ñwaru ojoji, kpai e̩wñ e̩daji kpai e̩wñ e̩fe̩;"
LEV,10,11,kʼame̩ ki ko̩ amo̩ma Israe̩l e̩wñ uhio̩me̩ du ku Jihofa ko̩la ñwu ma lugbo Mose̩s.
LEV,10,12,"Taku Mose̩s ka ñw Aro̩n kpai E̩leaza kpai Itamar, amo̩ma-wñ ki bo̩, kakini, Me̩ mʼe̩wñ ele ki bo̩bo̩ ef e̩wñ ku ma kowa ñwu Jihofa lugbo una le̩ ko ku me̩ jʼakolo ubo̩ iche̩bo̩ ku me̩ je̩, o̩jo̩wu ki do̩ n; todu e̩wñ ki afo̩ e-efo̩ i che;"
LEV,10,13,"me̩ ki la aje̩ e-le̩ ugbo kiafo̩, todabu kʼi chʼukpe̩-we̩ kpai ukpe̩ amo̩ma-we̩ kwef e̩wñ ku ma kowa ñwu Jihofa lugbo una; todu abe̩le̩ ma ñwa ñwu mi."
LEV,10,14,"Ama me̩ aje̩ ache̩do̩ ku ma miejo kpai o̩wo̩ e̩la ku ma du nyʼate̩ le̩ ugbo du ki fe̩, uwe̩ kpai amo̩ma-we̩ e̩ne̩ke̩le̩, kpai amo̩ma-we̩ onobule̩ manyʼuwe̩ ge̩; todu e-le̩ chʼe-ku ma ko jo̩ kʼi chʼukpe̩ e-we̩ kpai e-amo̩ma-we̩, kwef e̩wñ iche̩bo̩ ure̩do̩ kʼamo̩ma Israe̩l kowa."
LEV,10,15,"Ma la akʼo̩wo̩ e̩la ku ma du nyʼate̩ le̩ kpai ache̩do̩ ku ma miejo wa manyʼula kʼi chʼe̩wñ ku ma kowa lugbo una le̩, ku ma ki miejo todu kʼi chʼe̩wñ eduwa miejo o̩gba Jihofa; uwe̩ anʼe-le̩ kpai amo̩ma-we̩ e̩ne̩ke̩le̩ manyʼuwe̩, kʼi chʼukpe̩ e-we̩ ogbegbele̩; alu ki Jihofa ñwa te̩."
LEV,10,16,"Taku Mose̩s fejude̩kparu etejane̩ o̩mewo iche̩bo̩ adure le̩, me̩ la go, ma fʼu gujo me̩! Tak i we̩do̩rʼE̩leaza kpai Itamar, amo̩ma Aro̩n ki bo̩ le̩, i kakini,"
LEV,10,17,"E̩wñ chi ku me̩ ma je̩ e̩la iche̩bo̩ adure ugbo uña kiafo̩ le̩ n? Todu e̩wñ efo̩ e-efo̩ i che, i la du ñwu me̩ ku me̩ ki nʼudu abo o̩gbadu-i, ku me̩ che e̩wñ e̩boma todu ma o̩gba Jihofa."
LEV,10,18,"Go, ma la dʼe̩bie̩-wñ wa ejefu uña kiafo̩-i n: i ma dukpe̩ ku me̩ ma je̩ ef uña kiafo̩ tila, alu kʼomi ñwa ñwu me̩."
LEV,10,19,"Tak Aro̩n ka ñwu Mose̩s kakini, Go, ma mʼe̩wñ iche̩bo̩ e-adure-ma kpai e̩wñ iche̩bo̩ e̩gujo-ma ko wa che o̩gba Jihofa eñini me̩; oñ e̩wñ-i ño̩ ke̩re̩bʼumi ta; u ma fʼe̩la iche̩bo̩ adure je̩ eñini, i ma nyo̩ Jihofa eju?"
LEV,10,20,"Oñ Mose̩s gbo̩, i la nyʼo̩ eju."
LEV,11,1,"Oñ Jihofa ka ñwu Mose̩s kpai Aro̩n, kakini,"
LEV,11,2,"Me̩ ka ñw amo̩ma Israe̩l kakini, E̩wñ ki jʼef e̩la abe̩re̩me̩le̩ ef e̩wñ iñmi du ki jʼile̩ kʼame̩ aje̩ de̩."
LEV,11,3,"E̩wñ du kʼe̩re̩-wñ chʼe̩kpana, kʼi la chʼabetikpa, kʼi atije̩, kʼi jʼef ame̩la abe̩re̩me̩le̩ e-le̩ me̩ aje̩."
LEV,11,4,"Ama abo ki atije̩ abe̩k e̩re̩-ma chʼe̩kpana kʼame̩ ma aje̩ ni de̩: inyakulumi, todabu kʼi atije̩ kʼe̩re̩-wñ ma la kpana n, i chʼe̩wñ elifo̩ ñwu me̩."
LEV,11,5,"Ekili kʼi atije̩ kʼe̩re̩-wñ muda kpana n, owñ chʼe̩wñ elifo̩ ñwu me̩."
LEV,11,6,"Kpai adeji kʼi atije̩ kʼe̩re̩-wñ ma la kpana n, chʼe̩wñ elifo̩ ñwu me̩."
LEV,11,7,"Kpai oko kʼe̩re̩-wñ chʼe̩kpana, kʼi chʼabetikpa, kʼi ma la atije̩ n, chʼe̩wñ elifo̩ ñwu me̩."
LEV,11,8,"Ame̩ ki je̩ e̩la abʼe-le̩ n, me̩ ki la do̩wo̩kado oku-ma n; ma chʼe̩wñ elifo̩ ñwu me̩."
LEV,11,9,"E̩wñ ku me̩ aje̩ ef ame̩wñ ki jʼef omi de̩. E̩wñ du ki nʼugwomi kpai ikpe̩ ki jʼef omi tʼef ohimini, tʼef aji, me̩ aje̩ e-le̩."
LEV,11,10,"Ame̩wñ du ki muda jʼef ohimini kpai aji ki achiche̩ ef omi, kpai ame̩wñ iñmi du ku ma jʼef omi kʼi ma la nʼugwomi kpai ikpe̩ n achʼe̩wñ e̩de̩fulu ki achʼone̩ ire̩."
LEV,11,11,"Abo le̩ achʼe̩wñ e̩do̩fulu ki achʼone̩ ire̩ alo waa; ame̩ ki jʼe̩la-ma n, oku-ma ki chʼe̩wñ eju je̩ ñwu me̩ pio."
LEV,11,12,"E̩wñ du ki jʼef omi kʼi ma ne̩ ugwomi kpai ikpe̩ n, abʼe-le̩ ki chʼe̩wñ e̩do̩fulu ki achʼone̩ ire̩ ñwu me̩ gbogbo alo."
LEV,11,13,"E̩wñ ki la achʼe̩wñ e̩do̩fulu ki achʼume̩ ire̩ ef ame̩we̩ de̩: me̩ ki je̩ e-le̩ n, e̩wñ ki akʼone̩ e̩do̩fulu ire̩ ma che: ugbono kpai opupu kpai o̩re̩,"
LEV,11,14,okokolo kpai olokopio uche̩ uche̩-wñ
LEV,11,15,"kpai o̩tagalama du uche̩ uche̩-wñ,"
LEV,11,16,"obijim kpai aja kpai ugu o̩lʼohimini abadi kpai uche̩ uche̩ amuji du,"
LEV,11,17,"kpai ogugu, kpai anumure kpai ogugu omoko̩"
LEV,11,18,kpai ugo kpai o̩kpamadu kpai ugunu
LEV,11,19,"kpai utu, kpai eje uche̩ uche̩-wñ, kpai apie̩pie̩ kpai ido̩."
LEV,11,20,E̩wñ du kʼi nʼika kʼi nʼe̩re̩ me̩le̩ alule̩ abʼe-le̩ chaka chʼe̩wñ e̩do̩fulu ire̩ ñwu me̩.
LEV,11,21,"Me̩ muda aje̩ e̩wñ ki nʼika kʼi nʼe̩re̩ me̩le̩ alule̩, e-kʼi nʼikolo kado e̩re̩-wñ kʼi ane̩ roko ane̩."
LEV,11,22,"Ef ame̩wñ le̩ e-ku me̩ aje̩ de̩: akubaliba uche̩ uche̩-wñ, kpai imiejo oji bo̩bo̩lo̩ uche̩ uche̩, kpai ateteleku uche̩ uche̩-wñ kpai akpachi uche̩ uche̩-wñ."
LEV,11,23,Ama ame̩wñ du ki bo̩ ki nʼika kʼi ño̩ nʼe̩re̩ me̩le̩ achʼe̩wñ e̩do̩fulu kʼi achʼume̩ ire̩.
LEV,11,24,"Lugbo abo e-le̩ o̩la-me̩ adaji; e̩ne̩ du kʼo̩la-wñ kado oku-ma, o̩la-wñ adaji gbogbo tak olu tunyʼane̩,"
LEV,11,25,"e̩ne̩ du kʼi dʼoku-ma re nʼo̩wo̩, e̩ne̩ le̩ agwʼe̩wñ o̩la-wñ, o̩la-wñ la mudaji gbogbo tak olu ki tunyane̩."
LEV,11,26,"E̩la abe̩re̩me̩le̩ du kʼe̩re̩-wñ chʼe̩kpana, kʼi ma chʼabetikpa n, abe̩k i ma la tije̩ n chʼe̩wñ elifo̩ ñwu me̩; e̩ne̩ du kʼo̩la-wñ kadʼabʼe-le̩, mak o̩la-wñ mudaji."
LEV,11,27,"E̩wñ du ki adʼadaba o̩wo̩ bʼane̩ ma ef ame̩wñ iñmi ku ma nʼe̩re̩ me̩le̩ alule̩ du chʼe̩wñ elifo̩ ñwu me̩; e̩ne̩ du kʼo̩la-wñ kadʼoku-ma, mak o̩la-wñ mudaji gbogbo tak olu ki tunyane̩."
LEV,11,28,E̩ne̩ du kʼi dʼoku-ma nʼo̩wo̩ agwʼe̩wñ o̩la-wñ; o̩la-wñ mudaji gbogbo tak olu ki tunyane̩; ame̩wñ le̩ chʼelifo̩ ñwu me̩.
LEV,11,29,"Abʼe-i chʼe̩wñ elifo̩ ñwu me̩ ef ame̩wñ ki afa, ku ma fa ane̩pe̩te̩-i: aule̩ kpai ikeleku kpai uche̩ uche̩ olodo lile,"
LEV,11,30,kpai abibie̩ kpai abaji kpai abuta kpai igbi kpai ailojegbe̩.
LEV,11,31,"Abo e-le̩ chʼe̩wñ elifo̩ ñwu me̩ ef e̩wñ du ki afa; e̩ne̩ du kʼo̩la-wñ kadʼoku-ma, o̩la-wñ mudaji gbogbo tak olu ki tunyane̩."
LEV,11,32,"E̩wñ du kʼoku-maʼka lewa nu, e̩wñ le̩ mudaji, dagba i chʼe̩wñ eku ku ma nʼoli che, abe̩k e̩wñ ku ma du tʼo̩la, abe̩k año̩, abe̩k akpulu, owñ chʼe̩wñ eku du kʼi chʼe-ku ma ne̩ chʼuko̩lo̩; ma ki du tunyʼomiofo tila, i mudaji gbogbo tak olu ki tunyane̩; e̩gbale̩ tak i afe̩."
LEV,11,33,"E̩wñ eku ku ma la nʼama bo̩, e-du ki che kʼoka-wñ muñwa tefu-wñ, mak e̩wñ du ki dʼefu-wñ mudaji, me̩ la adʼe-le̩ kpo̩fo̩."
LEV,11,34,Uje̩wñ du ku ma je̩ e-kʼomiofo le̩ kado mudaji; omi du ku ma ñmo̩ kʼi dʼef e̩wñ eku abe̩le̩ mudaji.
LEV,11,35,"E̩wñ du ki che kʼoku-ma muñwa nu, mudaji; dagba i chʼigbeli, dagba i chʼado, ekpo̩fo̩ ma akpo̩fo̩ ye̩ge̩ye̩ge̩; i mudaji me̩; e̩wñ elifo̩ i ache ñwu me̩."
LEV,11,36,"Ama ugbo kʼomiofo abi kwef ane̩ dufu kpai obuga ugbo kʼomi gbagu, e-le̩ afe̩; ama e̩wñ du ki kado oku-ma adaji."
LEV,11,37,"I la che̩wñ kʼoku-ma ugboʼka kado ulu e̩wñ ku ma tene edu gbe̩, e-le̩ fe̩;"
LEV,11,38,"i muda che̩wñ ku ma che omiofo nyʼulu le̩ tak oku-maʼka ñwa tʼo̩, i chʼe̩wñ elifo̩ ñwu me̩."
LEV,11,39,"I la che̩wñ kʼe̩la abe̩re̩me̩le̩ du e-ku me̩ je̩ leku tinyo̩ ofo, e̩ne̩ ki ado̩wo̩kadʼoku-wñ adaji gbogbo tak olu ki tunyane̩."
LEV,11,40,"E̩ne̩ ki la je̩ e̩la oku le̩ agwʼe̩wñ o̩la-wñ, oñ o̩la-wñ adaji gbogbo tak olu ki tunyane̩; kpai e̩ne̩ ki dʼoku-wñ nʼo̩wo̩ ge̩, e̩ne̩ le̩ agwʼe̩wñ o̩la-wñ, oñ i adaji gbogbo tak olu ki tunyane̩."
LEV,11,41,"E̩wñ du ki afa, kʼi afa ane̩pe̩te̩-i, e̩wñ ki akʼone̩ e̩do̩fulu ire̩ i che; ma aje̩ n."
LEV,11,42,"E̩wñ du ki adʼefu-wñ bʼane̩ ma alule̩, kpai e̩wñ du ki nʼe̩re̩ me̩le̩ ale, abe̩k e̩wñ du ki nʼe̩re̩ wewe, ame̩wñ du ki afa, kʼi afa ane̩pe̩te̩-i, ame̩ ki je̩ abo e-le̩ n; todu e̩wñ e̩do̩fulu e-ire̩ ma che."
LEV,11,43,Ame̩ ki du e̩wñ ki afa le̩ gwʼo̩la-me̩ ihie̩ne̩ n; me̩ ki la ko ame̩wñ le̩ kpʼo̩la-me̩ bie̩ n kʼo̩la-me̩ ki daji n.
LEV,11,44,"Todu omi che Jihofa, O̩jo̩-me̩; todule̩ me̩ che kʼo̩la-me̩ ki fo̩, ame̩ ki fo̩, todu omi afo̩. Me̩ ki ne̩ ame̩wñ ki afa kʼi achiche̩ ane̩-ile̩-i dʼo̩la-me̩ ji n."
LEV,11,45,"Todu omi che Jihofa kʼi ko me̩ kwʼane̩ Ijipti dufu wa-i, kʼu chʼO̩jo-me̩; todule̩ ame̩ ki fo̩, todabu kʼomi afo̩."
LEV,11,46,"E-kide̩ chʼuko̩-o̩la ugbo ame̩la abe̩re̩me̩le̩, kpai e̩we̩, kpai onugo e̩wñ du ki añmiñmi ki achiche̩ ef omiofo, kpai onugo e̩wñ du kʼi afa ane̩pe̩te̩,"
LEV,11,47,"kʼi fʼe̩wñ ki ma fe̩ n kpai e̩wñ ki fe̩ daru ojoji, kʼo̩me̩-wñ ki te̩ agbagba e̩wñ iñmi ku ma je̩ kpai e̩wñ iñmi ku ma ma aje̩ n."
LEV,12,1,"Taku Jihofa ka ñwu Mose̩s kakini,"
LEV,12,2,"E̩ ka ñw amo̩ma Israe̩l kakini, Iche̩wñ kʼonobule̩ fʼefu nyo̩, kʼi la fʼo̩ma e̩ne̩ke̩le̩ bi, mak o̩la-wñ daji gbogbo kad o̩jo̩ mebie; alu kʼi de̩ iko elifo̩-wñ abe̩le̩ o̩la-wñ adaji."
LEV,12,3,Tak o̩jo̩ e̩ke̩jo̩-wñ ma akʼaño̩ ki bʼo̩gba e̩pi-wñ ma da.
LEV,12,4,"Tak i año̩ dʼef e̩bie̩ kʼi aje̩ ñw u fe̩ le̩ alo waa gbogbo o̩jo̩ ogue̩gwa nyoke me̩ta; i ado̩wo̩kadʼe̩wñ du kʼi afo̩ n, i la agudu wʼef uña ki afo̩ n, gbogbo tak o̩jo̩ o̩ʼa egworinyo̩-wñ le̩ jo̩ kpa."
LEV,12,5,"I muda che̩wñ kʼi fʼo̩ma onobule̩ bi, mak o̩la-wñ adaji gbogbo wʼo̩jo̩ me̩gwe̩lu alu ki de̩ e̩gba kʼi achʼelifo̩; tak i año̩ dʼef e̩bie̩ ki aje̩ ñw u fe̩ le̩ gbogbo nyʼo̩jo̩ o̩gbo̩ me̩ta nyoke me̩fa."
LEV,12,6,"Tak e̩gba kʼo̩jo̩ o̩la egworinyo̩-wñ jo̩ kpa, dagba i chʼe-o̩ma e̩ne̩ke̩le̩ dagba i chʼe-o̩ma onobule̩, i adʼo̩mala o̩mo̩do̩ʼka wa ugbo atama alugbo̩na unyabo ujeju todu iche̩bo̩ e̩gujo kpai o̩ma o̩ke̩te̩be̩ abe̩k omikede todu iche̩bo̩ adure;"
LEV,12,7,"tak atama le̩ adʼu wa che o̩gba Jihofa, kʼi la che e̩wñ e̩boma todu-wñ; e̩gbale̩ tak o̩la-wñ afe̩ bʼe̩bi e̩bie̩-wñ le̩ te̩. Uko̩o̩la onobule̩ kʼi bi o̩ma de̩, dagba i bi e̩ne̩ke̩le̩ dagba i bi onobule̩."
LEV,12,8,"I la che̩wñ kʼo̩wo̩-wñ ma bʼe̩wño̩re̩ egini jo̩ n, e̩gbale̩ i akʼamikede meji abe̩k amo̩ma o̩ke̩te̩be̩ meji wa, oka-wñ ki chʼutodu iche̩bo̩ e̩gujo, ekeji-wñ ki la chʼutodu iche̩bo̩ adure; tak atama le̩ ache e̩wñ e̩boma todu owñ, tak i afe̩."
LEV,13,1,Taku Jihofa ka ñwu Mose̩s kpai Aro̩n kakini.
LEV,13,2,"E̩gba kʼaño̩la one̩ ugboʼka ne, abe̩k i aru, abe̩k i nʼugboʼka kʼi awa dab olula ekpikpa, kʼi la mud o̩ga ikpemute ef año̩la-wñ, taku ma adʼe̩ne̩ le̩ wʼugbo Aro̩n atama, abe̩k ugbo o̩ma-wñʼka kʼi chʼatama,"
LEV,13,3,"oñ atama le̩ ago o̩ga ki dʼaño̩la-wñ; i la che̩wñ kʼedudu año̩la-wñ ugbo kʼo̩ga mʼu le̩ murida efufu, kʼi biu dabe̩ne̩ kʼo̩ga le̩ legu año̩-wñ du tʼef o̩re̩la-wñ, mak o̩ga ikpemute de̩; atama agʼo, oñ i atojomu ñw u ka kʼo̩la-wñ chʼe̩daji."
LEV,13,4,"I la che̩wñ kʼolula le̩ chʼefufu ef año̩la-wñ, kʼi go kʼi la dabe̩ne̩ kʼi ma legu año̩ du tʼejefu n, kʼedudu-wñ ma rida efufu n, e̩gbale̩ atama arʼo̩na nyʼu e̩ne̩ o̩ga le̩ tef unyi o̩jo̩ mebie;"
LEV,13,5,"tak atama adabi gʼo o̩jo̩ e̩kebie-wñ; me̩ la go, i la che̩wñ kʼo̩ga le̩ dʼugboʼkate kʼi ma la kpatuka eju-wñ n, e̩gbale̩ atama año̩ fʼo̩na re nyʼu o̩jo̩ mebie omune̩ ge̩."
LEV,13,6,"Tak atama año̩ gʼo o̩jo̩ e̩kebie e-le̩ ge̩; me̩ la go, ugbo kʼi dabe̩ne̩ kʼo̩ga de̩ le̩ chane̩ echi kʼo̩ga le̩ ma kpatuka ef año̩la-wñ n, tak atama atojomu ñw u ka kʼo̩la-wñ fe̩ me̩, eru i ru ofo; tak i agwe̩ e̩wñ o̩la-wñ, oñ i afe̩."
LEV,13,7,"I la che̩wñ kʼe̩ru le̩ chane̩ e̩kpatuka ef año̩la-wñ, abu ki dʼo̩la-wñ ña atama ki fʼo̩la-wñ gworinyo̩, i año̩ dabi dʼo̩la-wñ ña atama le̩ ge̩;"
LEV,13,8,"tak atama agʼo; me̩ la go, iche̩wñ kʼo̩ga le̩ mukpatuka ef año̩la-wñ, e̩gbale̩ atama atojomu ñw u ka kʼo̩la-wñ chʼe̩daji; o̩ga ikpemute de̩."
LEV,13,9,"E̩gba kʼo̩ga ikpemute dʼo̩la one̩, e̩gbale̩ ma adʼu wʼugbo atama;"
LEV,13,10,"tak atama le̩ ago; me̩ la go, iche̩wñ kʼaño̩la-wñ ugboʼka ne efufu kʼedudu-wñ mud efufu, kʼene-wñ dabe̩ne̩ kʼi ache ki dagbe,"
LEV,13,11,"mak o̩ga ikpemute kʼi dʼaño̩la-wñ igbelegbele le̩ de̩, oñ atama atojomu ñw u ka kʼo̩la-wñ chʼe̩daji; i adʼo̩ hi tef unyi n; todu o̩la-wñ mudaji."
LEV,13,12,"I la che̩wñ kʼo̩ga ikpemute le̩ mukpatuka abʼaño̩la-wñ ma ugbo du akwo oji-wñ gbogbo wa bʼe̩re̩ ane̩-wñ ma, kʼi de̩ abe̩le̩ eju atama, e̩gbale̩ atama agʼo,"
LEV,13,13,"me̩ la go, iche̩wñ kʼo̩ga ikpemute le̩ bʼaño̩la-wñ chaka du ma, tak i atojomu ñw u ka kʼo̩la e̩ne̩ o̩ga le̩ fe̩ me̩; i mud efufu chaka, o̩la-wñ fe̩ me̩."
LEV,13,14,Ama o̩jo̩ kʼo̩la-wñ dʼagbe ejugede mak i mudaji.
LEV,13,15,"Tak atama ago ugbo ki dʼagbe le̩, oñ i atojomu ñw u ka kʼo̩la-wñ daji; o̩re̩la ki dagbe chʼe̩wñ elifo̩, o̩ga ikpemute i che."
LEV,13,16,"I la che̩wñ kʼeju agbe le̩ rida kʼi mudabi dʼefufu, e̩gbale̩ i awʼugbo atama;"
LEV,13,17,"oñ atama agʼo, me̩ la go, iche̩wñ kʼo̩ga le̩ murida efufu, mak e̩gbale̩ atama atojomu ñw e̩ne̩ kʼo̩ga mu le̩ ka kʼo̩la-wñ fe̩; o̩la-wñ fe̩ me̩."
LEV,13,18,"Oñ e̩gba kʼikete o̩ko̩ dʼo̩la one̩, kʼi la bie̩,"
LEV,13,19,"tak ugbo kʼikete o̩ko̩ le̩ mu ño̩ wu efufu, abe̩k efufu efu-wñ le rʼekpikpa, e̩gbale̩ i adʼu ña atama;"
LEV,13,20,"tak atama le̩ agʼo, i la che̩wñ ki chʼeju dabe̩ne̩ kʼi legu año̩ du tʼejefu, kʼedudu-wñ la murida efufu, e̩gbale̩ atama atojomu ñw u ka kʼo̩la-wñ daji; o̩ga ikpemute i che, i dufu ugbo kʼikete o̩ko̩ mu le̩."
LEV,13,21,"I muda che̩wñ kʼatama gʼo, kʼedudu efufu ma de̩ efu-wñ n, kʼi ma la le gu año̩ du tʼejefu n, kʼi chane̩ echi, e̩gbale̩ atama adʼo̩ hi tef unyi o̩jo̩ mebie;"
LEV,13,22,"i la che̩wñ kʼi akpatuka rʼaño̩la, e̩gbale̩ atama atojomu ñw u ka kʼo̩la-wñ daji, o̩ga de̩."
LEV,13,23,"Ama iche̩wñ kʼolula le̩ dʼalu kʼi de̩, kʼi ma la kpatuka n, mak ame̩ ikete o̩ko̩ le̩ de̩; tak atama atojomu ñw u ka kʼo̩la-wñ fe̩ me̩."
LEV,13,24,"Abe̩k e̩gba kʼaño̩la nʼugbo kʼuna gujo, kʼej agbe le̩ mud efufu ki le rʼekpikpa abe̩k efufu o̩lo̩la,"
LEV,13,25,"e̩gbale̩ atama agʼo; i la che̩wñ kʼedudu ugbo kʼi mu le̩ murida efufu kʼi achʼeju dabe̩ne̩ kʼi le gu año̩ du tʼejefu, mak ikpemute de̩, i le dufu ugbo kʼi gujo le̩, atama la atojomu ñw u ka kʼo̩la-wñ daji, o̩ga ikpemute i che."
LEV,13,26,"Ama iche̩wñ kʼatama gʼo, kʼedudu efufu ma dʼugbo kʼi mu le̩ n, kʼi ma le gu año̩ du tʼejefu n, chai echi i chane̩ echi; e̩gbale̩ atama adʼo̩ hi tef unyi o̩jo̩ mebie,"
LEV,13,27,"tak atama agʼo o̩jo̩ e̩kebie-wñ; i la che̩wñ kʼi akpatuka rʼu o̩la, e̩gbale̩ atama atojomu ñw u ka kʼo̩la-wñ daji; o̩ga ikpemute i che."
LEV,13,28,"I la che̩wñ kʼolula le̩ dʼabakate, kʼi ma kpatuka rʼaño̩la n, chai echi i chane̩ echi, mak ugbo kʼi gujo le̩ dawu, oñ atama atojomu ñw u ka kʼo̩la-wñ fe̩; todu ame̩ ugbo kʼuna jo̩ le̩ de̩."
LEV,13,29,"Oñ e̩gba kʼe̩ne̩ke̩le̩ abe̩k onobule̩ nʼo̩ga kʼi mʼu oji abe̩k agba-wñ,"
LEV,13,30,"atama ago o̩ga le̩; me̩ la go, iche̩wñ ki biu dabe̩ne̩ kʼi le gu año̩ du tʼejefu, kʼiloji ki dʼefu-wñ de̩ chilo̩ko̩; e̩gbale̩ atama atojomu ñw u ka kʼo̩la-wñ daji, echakpa de̩, ikpemute e-oji abe̩k e-ilagba de̩."
LEV,13,31,"I la che̩wñ kʼatama fʼo̩ga echakpa le̩ go, kʼi nʼeju dabe̩ne̩ ki ma le gu año̩ du tʼejefu n, kʼiloji edudu la dʼefu-wñ n, e̩gbale̩ atama adʼe̩ne̩ kʼi nʼo̩ga echakpa le̩ hi tef unyi o̩jo̩ mebie,"
LEV,13,32,"tak o̩jo̩ e̩kebie-wñ atama ago o̩ga le̩; me̩ la go, iche̩wñ kʼechakpa le̩ ma gbʼane̩ nyʼo̩wo̩ n, kʼiloji e̩chilo̩ko̩ ma jʼefu-wñ n, kʼeju echakpa le̩ dabe̩ne̩ kʼi ma le gu año̩ du tʼejefu n,"
LEV,13,33,"e̩gbale̩ tak i alʼoji-wñ, i muda ala ugbo kʼi chakpa le̩ n; tak atama le̩ año̩ dʼe̩ne̩ kʼi nʼo̩ga echakpa le̩ hi tef unyi o̩jo̩ mebie omune̩;"
LEV,13,34,"tak o̩jo̩ e̩kebie-wñ atama ago echakpa le̩; me̩ la go, iche̩wñ kʼechakpa le̩ ma gbane̩ nyʼo̩wo̩ n, kʼi dabe̩ne̩ kʼi ma legu año̩ du tʼejefu n, e̩gbale̩ tak atama atojomu ñw u ka kʼo̩la-wñ fe̩; tak i agwe̩ e̩wñ o̩la-wñ, oñ o̩la-wñ afe̩."
LEV,13,35,"Ama iche̩wñ kʼi fʼo̩la-wñ gworinyo̩ tak echakpa le̩ ño̩ kpatuka rʼu o̩la ololo, e̩gbale̩ atama agʼo;"
LEV,13,36,"me̩ la go, iche̩wñ kʼechakpa le̩ kpatuka rʼef año̩la, atama le̩ atejane̩ iloji chilo̩ko̩ ge̩ n; o̩la-wñ daji me̩."
LEV,13,37,"Ama iche̩wñ kʼechakpa le̩ dʼabakate eju-wñ, kʼiloji edudu chane̩ efu dufu; mak echakpa le̩ bie̩ me̩, o̩la-wñ fe̩ me̩; atama le̩ la atojomu ñw u ka kʼi fe̩ me̩."
LEV,13,38,"Iche̩wñ kʼe̩ne̩ke̩le̩ abe̩k onobule̩ nʼolula año̩la-wñ kʼeju-wñ chʼekpikpa, ki ño̩ chʼefufu;"
LEV,13,39,"atama agʼo; me̩ la go, i la che̩wñ kʼefufu olula año̩la le̩ cha, eru i ru dufu año̩la ofo; e̩ne̩ le̩ fe̩ me̩."
LEV,13,40,"I la che̩wñ kʼoji one̩ kpo̩ñma, o̩bo̩bo̩lo̩ i che, o̩la-wñ muda fe̩."
LEV,13,41,"I la che̩wñ kʼiloji one̩ kpo̩ñma bʼo̩gba oji-wñ te̩, o̩bo̩bo̩lo̩ o̩gba oji i che, o̩la-wñ muda fe̩."
LEV,13,42,I muda che̩wñ kʼolula efufu ki le rʼekpikpa fʼo̩bo̩bo̩lo̩ oji abe̩k o̩gba oji-wñ ugboʼka mu mak o̩ga ikpemute kʼi adufu ugbo obo̩bo̩lo̩ oji-wñ abe̩k o̩gba oji-wñ de̩.
LEV,13,43,"E̩gbale̩ atama agʼo; me̩ la go, iche̩wñ kʼo̩ga ki wu le̩ chʼefufu le rʼekpikpa o̩bo̩bo̩lo̩ oji-wñ abe̩k o̩gba oji-wñ le̩, kʼi chʼeju dabe̩ne̩ kʼo̩ga ikpemute ef año̩la,"
LEV,13,44,"mak e̩ne̩ o̩ga ikpemute i che, o̩la-wñ daji; atama ki tojomu ñw u ka kʼo̩la-wñ daji chuu; o̩ga-wñ dʼoji-wñ."
LEV,13,45,"Oñ e̩ne̩ kʼo̩ga ikpemute dʼo̩la-wñ le̩ akʼukpo e̩fana nyʼo̩la, iloji-wñ ate̩ ofofo oñ i adʼo̩wo̩ bʼuko ate̩-wñ ma, kʼi nakpogu kakini, O̩la-mi fe̩ n! O̩la-mi fe̩ n!"
LEV,13,46,"Gbogbo o̩jo̩ du kʼo̩ga le̩ dʼo̩la-wñ kade, o̩la-wñ mudaji; owñ kate agugu ef unyi ejo̩do̩da uru le̩."
LEV,13,47,"Ukpo kʼo̩ga ikpemute dʼo̩ ge̩, dagba i chʼukpo edudu ala, dagba i chʼukpo line̩n ofofo;"
LEV,13,48,"tʼef udago-wñ tʼef uto̩ko̩-wñ, e-linen abe̩k edudu ala; dagba i chʼaño̩ odukulu, dagba i chʼe-ku ma nʼaño̩ che;"
LEV,13,49,"iche̩wñ kʼo̩ga le̩ chʼeju emimi, abe̩k ekpikpa ef ukpo, tʼef udago-wñ, tʼef uto̩ko̩-wñ, abe̩k ef año̩ odukulu, abe̩k e̩wñ ku ma nʼaño̩ che, o̩ga ikpemute de̩, ma la adʼu ña atama."
LEV,13,50,"Tak atama ago o̩ga le̩, oñ i adʼe̩wñ kʼo̩ga le̩ dʼo̩la-wñ tʼef unyi kʼifʼo̩na re nyʼu o̩jo̩ mebie;"
LEV,13,51,"tak i año̩ go o̩ga le̩ o̩jo̩ e̩kebie-wñ ge̩. I la che̩wñ kʼo̩ga le̩ mukpatuka o̩la ukpo le̩, dagba i chʼef udago-wñ, dagba i chʼef uto̩ko̩-wñ, abe̩k o̩la año̩ le̩, e̩wñ du ku ma chaka ne̩ che, o̩ga ikpemute ki adanyʼane̩ i che; e̩wñ elifo̩ i che."
LEV,13,52,"Tak i akʼe̩wñ o̩la le̩ gujo, dagba o̩ga-wñ dʼef udago-wñ, dagba i dʼef uto̩ko̩-wñ, dagba ki chʼedudu ala abe̩ku line̩n abe̩k e̩wñ du ku ma nʼaño̩ che, e-du kʼatulubo̩ le̩ dʼefu-wñ: todu ikpemute kʼi ada nyʼane̩ i che; ma agwʼe̩wñ o̩la le̩ jo ef una."
LEV,13,53,"I la che̩wñ kʼatama gʼo, kʼo̩ga le̩ ma kpatuka rʼef e̩wñ o̩la le̩ n, tʼef udago-wñ n, tʼef uto̩ko̩-wñ n, abe̩k ef e̩wñ du ku ma nʼaño̩ che;"
LEV,13,54,"e̩gbale̩ atama añwa ñwu ma ku ma gwe̩ e̩wñ kʼo̩ga le̩ dʼo̩la-wñ, tak i año̩ dʼu tʼef unyi arʼo̩na nyʼu o̩jo̩ mebie omune̩;"
LEV,13,55,"e̩gba ku ma fʼu gwe̩ tak atama agʼo, me̩ la go, i che̩wñ kʼeju o̩ga le̩ ma rida ojoji eju n, dagba kʼo̩ga le̩ ma chaka kpatuka n, e̩wñ e̩daji i che; uwe̩ ki gʼu jo ef una; o̩ga kʼi ada nyʼejefu i che, dagba i chʼejubi-wñ, dagba i chʼejo̩gba-wñ."
LEV,13,56,"I la che̩wñ kʼatama gʼo, kʼo̩ga le̩ chane̩ echi abu ku ma fu gwe̩ le̩, tak i akpʼugbo kʼi mu e̩wñ o̩la le̩ na, abe̩k año̩, abe̩k udago-wñ, abe̩k uto̩ko̩-wñ."
LEV,13,57,"I la che̩wñ kʼi ño̩ dabi dufu ef e̩wñ o̩la le̩ ge̩, abe̩k ef udago-wñ abe̩k ef uto̩ko̩-wñ, abe̩k ef e̩wñ du ku ma nʼaño̩ che, ekpatuka i akpatuka le̩; e̩ ki kʼe̩wñ kʼo̩ga le̩ dʼefu-wñ gujo ef una."
LEV,13,58,"Ama e̩wñ o̩la kʼe̩ gwe̩ kʼo̩ga-wñ kwo bʼo̩ te̩, dagba i chʼudago-wñ dagba i chʼuto̩ko̩-wñ, abe̩k e̩wñ du ku ma nʼaño̩ che̩, ma ño̩ dabi gwe̩ onu ekeji, tak i afe̩."
LEV,13,59,"Uko̩o̩la ugbo o̩ga ikpemute kʼi dʼef e̩wñ o̩la e-edudu ala, abe̩k e-line̩n le̩ de̩, dagba i dʼef udago-wñ, dagba i dʼef uto̩ko̩-wñ, abe̩k ef e̩wñ du ku ma nʼaño̩ che; taku ma atojomu ñw u ka kʼi fe̩, abe̩ku ma atojomu ñw u ka kʼi mudaji."
LEV,14,1,"Taku Jihofa ka ñwu Mose̩s kakini,"
LEV,14,2,"Uko̩o̩la e̩no̩ga ikpemute o̩jo̩ ku ma gwʼo̩ o̩la rinyo̩ la de̩ kakini, Ma adʼu wʼugbo atama;"
LEV,14,3,"tak atama le̩ akwʼef uru dufu wʼo̩do̩da oñ atama le̩ ate̩jane̩ o̩la-wñ. I la che̩wñ kʼo̩ga ikpemute takpa o̩la e̩no̩ga le̩,"
LEV,14,4,e̩gbale̩ atama añwa ñwu ma ku ma mʼudeju ame̩we̩ meji kʼaño̩la-ma fe̩ kowa manyʼoli sidar kpai ukpo ekpikpa kpai hiso̩p tod e̩ne̩ ku ma che ku ma gwʼo̩ o̩la rinyo̩ le̩;
LEV,14,5,"tak atama añwa ñwu ma ku ma dʼe̩we̩ʼka kpa nyʼef e̩wñ eku ku ma ne̩ ama bo̩, ugbo kʼomi acha lʼofe-wñ."
LEV,14,6,"I dʼe̩we̩ ki deju le̩ manyʼoli sidar kpai e̩wñ ekpikpa kpai hiso̩p le̩, oñ i akʼe-le̩ manyʼe̩we̩ ki deju le̩ tunyʼe̩bie̩ e-e̩we̩ ku ma kpa oji omi ki acha le̩;"
LEV,14,7,"tak i adʼe-le̩ tafio̩ o̩la e̩ne̩ ku ma che ku ma gworinyo̩ bʼo̩ga ikpemute-wñ te̩ le̩ onu mebie; tak i atojomu ñw u ka kʼi fe̩, oñ i atʼe̩we̩ ki deju le̩ no̩ tʼegbili."
LEV,14,8,"Oñ e̩ne̩ ku ma gwʼo̩larinyo̩ le̩ a gwe̩ e̩wñ o̩la-wñ, i la alʼoji-wñ chaka, i agwʼo̩la-wñ ef omiofo, tak i afe̩; ubi le̩ tak i agudu wʼef uru, i muda agugu ejo̩do̩da unyabo-wñ o̩jo̩ mebie."
LEV,14,9,"I lewatʼo̩jo̩ e̩kebie-wñ, i alʼoji-wñ kpai ilagba-wñ kpai igbegbeneju-wñ chaka; owñ chʼedudu du ki dʼoji-wñ i ala rinyo̩. Tak i a gwe̩ e̩wñ o̩la-wñ, kʼi agwʼo̩la-wñ onugo ef omifo, tak i afe̩."
LEV,14,10,"Tak o̩jo̩ e̩ke̩jo̩-wñ i akʼamo̩ma okolo meji ku ma mufu kpai ole ala ki chʼo̩mo̩do̩ʼka kʼi mufu, tak i akpe̩ e̩fa omu ku ma no̩ te̩ke̩te̩ke̩ rʼe̩gwa kʼi mʼukpe̩-wñ me̩ta kʼekpo kpe̩gwa nyu, ko kʼi che e̩wñ ele manyʼekpo e̩ñwa lo̩g oka."
LEV,14,11,"Tak atama ki agwʼe̩ne̩ le̩ o̩la rinyo̩ adʼe̩ne̩ kʼi ache kʼi gwʼo̩ o̩la rinyo̩, manyʼe̩wñ ki bo̩ le̩, gugu o̩gba Jihofa alugbo̩na unyabo ujeju."
LEV,14,12,Tak atama adʼo̩ma okolo le̩ʼka wa kʼi che e̩wñ iche̩bo̩ abi eje̩ manyʼekpo e̩ñwa lo̩g oka le̩ tak i ako miejo o̩gba Jihofa kʼi mud e̩wñ ekowa emiejo;
LEV,14,13,"tak i adʼo̩ma okolo le̩ kpa ugbo ku ma kpa e̩wñ iche̩bo̩ adure kpai e̩wñ iche̩bo̩ e̩gujo, owñ chʼef uña kiafo̩ le̩; todu alu kʼatama ne̩ e̩la iche̩bo̩ adure, abe̩le̩ i ño̩ nʼe̩la iche̩bo̩ abi eje̩ ge̩; e̩wñ efo̩ e-efo̩ i che."
LEV,14,14,"Tak atama ache e̩bie̩ iche̩bo̩ abi eje̩ le̩, oñ i adʼu kado oj eti awo̩to̩ e-e̩ne̩ ku ma che ku ma gwʼo̩ o̩la rinyo̩ le̩, kpai oj onu o̩wo̩-wñ awo̩to̩, kpai oj onu e̩re̩-wñ awo̩to̩."
LEV,14,15,"Tak atama ache ekpo e̩ñwa lo̩g le̩, kʼi dʼu danyʼe̩dʼo̩wo̩ awohi-wñ onugo,"
LEV,14,16,"tak atama adʼo̩mo̩wo̩-wñ awo̩to̩ tunyʼekpo̩ ki dʼef o̩wo̩-wñ awohi le̩, oñ i anʼo̩mo̩wo̩-wñ tʼekpo le̩ fio̩ o̩gba Jihofa onu mebie;"
LEV,14,17,"tak atama aba ekpo ki bo̩ ef o̩wo̩-wñ tʼoj eti awo̩to̩ e̩ne̩ ku ma che ku ma gwʼo̩ o̩la rinyo̩ le̩ kpai tʼoji onu o̩wo̩-wñ awo̩to̩ kpai tʼoji onu e̩re̩-wñ awo̩to̩, noji e̩bie̩ iche̩bo̩ abi eje̩ le̩;"
LEV,14,18,tak atama le̩ adʼe̩bie̩ ki bo̩ ef o̩wo̩-wñ tʼoji e̩ne̩ ku ma che ku ma gwʼo̩ o̩la rinyo̩. Tak atama le̩ ache e̩wñ e̩boma todu-wñ o̩gba Jihofa.
LEV,14,19,Atama le̩ la achʼiche̩bo̩ adure kʼi che e̩wñ e̩boma tod e̩ne̩ ku ma che ku ma gwʼo̩ o̩la rinyo̩ bʼe̩daji-wñ te̩ le̩. Anubi e-le̩ tak i akpa e̩la iche̩bo̩ e̩gujo;
LEV,14,20,"tak atama akʼe̩wñ iche̩bo̩ e̩gujo kpai e̩wñ ele wa chʼiche̩bo̩ oj ubo̩ iche̩bo̩ le̩. Abe̩le̩ oñ atama ache e̩wñ e̩boma todu-wñ, tak i afe̩."
LEV,14,21,"I la che̩wñ kʼi chʼe̩nubie̩ kʼo̩wo̩-wñ ma tu e̩wñ nana abe̩le̩ n, mak i adʼo̩ma alaʼka wa kʼi chʼiche̩bo̩ abi eje̩ ku ma amiejo, ku ma che e̩wñ e̩boma todu-wñ, kpai ukpe̩ e̩ke̩gwa e̩fa omu te̩ke̩te̩ke̩ kʼekpo kpe̩gwa nyʼu tod e̩wñ ele-wñ, manyʼekpo e̩ñwa lo̩g oka;"
LEV,14,22,"kpai amo̩ma ikede meji, cho̩kpo̩ni i chʼamo̩ma o̩ke̩te̩be̩ meji, alu kʼo̩wo̩-wñ atu; oka-wñ la chʼutodu iche̩bo̩ adure, ekeji-wñ la chʼutodu iche̩bo̩ e̩gujo."
LEV,14,23,"Tak o̩jo̩ e̩ke̩jo̩-wñ i akʼabʼe-le̩ wʼugbo atama kʼi gwʼo̩ o̩la rinyo̩ alugbo̩na unyabo ujeju, o̩gba Jihofa;"
LEV,14,24,tak atama adʼo̩mokolo iche̩bo̩ abi eje̩ le̩ kpai ekpo e̩ñwa lo̩g oka wa oñ atama ami e-le̩ ejo todu iche̩bo̩ emiejo o̩gba Jihofa.
LEV,14,25,"Tak i adʼo̩mo̩kolo e-abi eje̩ le̩ kpa; tak atama ache e̩bie̩ iche̩bo̩ abi eje̩ le̩ pe̩, oñ i adʼu tʼoj eti awo̩to̩ e̩ne̩ ku ma che ku ma gwʼo̩ o̩la rinyo̩ le̩, kpai tʼoj onu o̩wo̩-wñ awo̩to̩, kpai tʼoj onu e̩re̩-wñ awo̩to̩."
LEV,14,26,Tak atama adʼekpo le̩ danyʼe̩do̩wo̩ e-wñ onugo awohi pe̩;
LEV,14,27,oñ i anʼo̩mo̩wo̩-wñ awo̩to̩ dʼekpo kʼi dʼo̩wo̩-wñ awohi tafio̩ o̩gba Jihofa onu mebie;
LEV,14,28,"tak atama le̩ la aba ekpo ki dʼo̩wo̩-wñ awo̩to̩ tʼoj eti awo̩to̩ e-e̩ne̩ ku ma che ku ma gwo̩la rinyo̩ le̩ kpai tʼoj onu o̩wo̩-wñ awo̩to̩ kpai tʼoj onu e̩re̩-wñ awo̩to̩, ugbo ku ma dʼe̩bie̩ iche̩bo̩ abi eje̩ le̩ te̩;"
LEV,14,29,"tak ekpo ki bo̩, owñ chʼe-ki dʼe̩do̩wo̩ atama le̩ i adʼu tʼoj e̩ne̩ ku ma che ku ma gwo̩la rinyo̩, kʼi chʼe̩wñ e̩boma todu-wñ o̩gba Jihofa."
LEV,14,30,"Tak i adʼikedeʼka abe̩k amo̩mo̩ke̩te̩be̩ʼka wa che, owñ chʼalu kʼo̩wo̩-wñ tu,"
LEV,14,31,"alu kʼo̩wo̩-wñ tu le̩ oka-wñ chʼutodu iche̩bo̩ adure, ekeji-wñ la chʼutodu iche̩bo̩ e̩gujo manyʼe̩wñ ele kʼi aduwa le̩; oñ atama la ache e̩wñ e̩boma o̩gba Jihofa tod e̩ne̩ ku ma che ku mu gwo̩la rinyo̩ le̩."
LEV,14,32,"E-le̩ chʼuko̩-o̩la ugbo e̩ne̩ kʼo̩ga ikpemute dʼo̩la-wñ, e-kʼo̩wo̩-wñ ma tu e̩wñ iche̩bo̩ egwo̩la rinyo̩ le̩ n."
LEV,14,33,"Taku Jihofa ka ñwu Mose̩s kpai Aro̩n kakini,"
LEV,14,34,"E̩gba ku me̩ lewʼane̩ Kenan e-kʼu nadu ñwu me̩ ku me̩ ne̩, kʼomi la mʼo̩ga ikpemute du tef unyiʼka oj ane̩ ku me̩ ne̩ le̩;"
LEV,14,35,"e̩gbale̩ e̩ne̩ kʼi nʼunyi le̩ awa ka ñw atama kakini, Eju-mi i dabe̩ne̩ kʼo̩gaʼka dʼef unyi-mi."
LEV,14,36,"Tak atama le̩ añwa ñwu ma ku ma tʼunyi le̩ no̩ o̩dagbolo o̩gba tak atama anyʼejefu kʼi go o̩ga le̩, tode̩gba kʼi aka kʼe̩wñ du ki jʼef unyi le̩ mudaji; ubile̩ tak atama anyʼejefu kʼi go unyi le̩."
LEV,14,37,"Tak i atejane̩ o̩ga le̩; i la che̩wñ kʼo̩ga le̩ dʼef o̩do̩ unyi dabe̩ne̩ kʼo̩lo̩do̩ le̩ mubu, kʼi chemimi eju abe̩k ekpikpa, kʼi go kʼi la dabe̩ne̩ kʼi te̩ tʼejefu o̩do̩ le̩;"
LEV,14,38,"e̩gbale̩ atama adufu wʼalugbo̩na unyi le̩, kʼi la fʼo̩na unyi le̩ re o̩jo̩ mebie."
LEV,14,39,"Tak atama le̩ adabi wa o̩jo̩ e̩kebie-wñ, oñ i agʼo; i la che̩wñ kʼo̩ga le̩ mukpatuka bʼo̩lo̩do̩ unyi le̩ ma;"
LEV,14,40,e̩gbale̩ tak atama añwa ñwu ma ku ma mʼokuta kʼo̩ga le̩ jʼefu-wñ chi ku ma mʼu ko rikpolo tʼugbo ki ma fe̩ n ejo̩do̩da ewo le̩;
LEV,14,41,"tak i aje̩ ñwu ma fʼo̩lo̩do̩ unyi le̩ ña lʼejefu-wñ daka, taku ma akʼike̩te̩ ku ma ña rinyo̩ le̩ wa adafo ejo̩do̩da ewo le̩ ugbo ki ma fe̩ n;"
LEV,14,42,"taku ma akʼokuta omune̩ tunyʼe̩gu ugbo ku ma chi okuta le̩ kwo, oñ i anʼike̩te̩ omune̩ fʼolo̩do̩ unyi le̩ kwo̩."
LEV,14,43,"I la che̩wñ kʼo̩ga le̩ ño̩ dabi tu dufu ef unyi le̩ abu kʼi mʼokuta-wñ chi, kʼi la fʼo̩lo̩do̩ unyi le̩ ña, kʼi la fʼu kwo,"
LEV,14,44,e̩gbale̩ atama anyʼago; i la che̩wñ kʼo̩ga mukpatuka ef unyi le̩ mak o̩ga kʼi danyʼane̩ efu unyi le̩ i che: e̩wñ elifo̩ de̩.
LEV,14,45,"Tak i agu unyi le̩ lo̩, tʼokuta-wñ, tʼigbo oli-wñ, tʼike̩te̩ unyi le̩ chaka; oñ i ako kwef ewo le̩ dufu tʼugbo ki ma fe̩ n."
LEV,14,46,"Anubi le̩ ge̩, e̩ne̩ du kʼi mugudu tef unyi le̩ abu ku ma fu re, o̩la e̩ne̩ le̩ mudaji gbogbo tak olu ki tunyʼane̩."
LEV,14,47,E̩ne̩ du kʼi dachi ef unyi le agwe̩ e̩wñ o̩la-wñ; oñ e̩ne̩ du kʼi aje̩ e̩wñ ef unyi le̩ agwe̩ e̩wñ o̩la-wñ.
LEV,14,48,"I muda che̩wñ kʼatama le̩ lewa tejane̩, kʼo̩ga le̩ ma kpatuka ef unyi abu ku ma fʼu kwo̩ le̩ n, e̩gbale̩ tak atama atʼojomu ka kʼunyi le̩ fe̩ me̩, todabu kʼo̩ga-wñ takpa."
LEV,14,49,"Tak i ane̩ ame̩we̩ ke̩ke̩ meji kpai oli sida kpai e̩wñ ekpikpa kpai oli hiso̩p wa, kʼi gwʼunyi le̩ rinyo̩."
LEV,14,50,"Oñ i akpa e̩we̩ʼka tef ucha ku ma nʼama bo̩, oji omi ki acha,"
LEV,14,51,"tak i akʼoli sida kpai hiso̩p kpai e̩wñ ekpikpa manyʼe̩we̩ kʼi deju le̩ wa, oñ i akʼe-le̩ tunyʼe̩bie̩ e̩we̩ ku ma kpa, kpai tunyʼomi ki acha le̩, kʼi tafio̩ unyi le̩ onu mebie."
LEV,14,52,Abe̩le̩ i anʼe̩bie̩ e̩we̩ le̩ kpai omi ki acha kpai e̩we̩ kʼi deju kpai oli sida kpai hisop kpai e̩wñ ekpikpa le̩ gwʼunyi le̩ rinyo̩;
LEV,14,53,"oñ i atʼe̩we̩ ki deju no̩ tʼo̩do̩da ewo le̩ tʼegbili pee; abe̩le̩ i ache e̩wñ e̩boma tod unyi le̩, tak i afe̩."
LEV,14,54,"E-le̩ chʼuko̩-o̩la tod o̩ga ikpemute uche̩ uche̩ du kpai todu o̩ga e̩ru o̩la,"
LEV,14,55,"kpai todu o̩ga ikpemute ki dʼo̩la ukpo, abe̩k unyi,"
LEV,14,56,kpai todu e̩dawu kpai todu eikpa kpai todu olula;
LEV,14,57,"kʼi ko̩ ma iko kʼe̩wñ ma fe̩ n, kpai iko kʼi fe̩: uko̩-o̩la ugbo o̩ga ikpemute le̩ de̩."
LEV,15,1,"Taku Jihofa ka ñwu Mose̩s kpai Aro̩n, i kakini,"
LEV,15,2,"Me̩ ka ñw amo̩ma Israe̩l, kakini, E̩gba kʼo̩la e̩ne̩ du agbʼe̩ño̩ hiaala, e̩ño̩-wñ le̩ adʼo̩ o̩la ji."
LEV,15,3,"Alu kʼe̩daji-wñ ef e̩ño̩-wñ e̩gba hiaala ade̩ de̩; dagba o̩la-wñ agba hiaala dufu, dagba i ma dufu n, e̩daji i che ñw u."
LEV,15,4,Ate̩ du kʼe̩ne̩ kʼi agbʼe̩ño̩ hiaala le̩ dachi oji-wñ mudaji; e̩wñ du kʼi la gugu oji-wñ adaji ge̩.
LEV,15,5,"E̩ne̩ du kʼo̩la-wñ kwokado ate̩-wñ le̩ agwʼe̩wñ o̩la-wñ, tak i gwʼo̩la-wñ onugo ef omiofo, i la mudaji gbogbo tak olu ki tunyʼane̩."
LEV,15,6,"Abe̩le̩ e̩ne̩ kʼi la gugu oj e̩wñ du kʼe̩ne̩ kʼi arʼe̩ño̩ le̩ gugu agwʼe̩wñ o̩la-wñ, tak i agwʼo̩la-wñ onugo ef omiofo, o̩la-wñ la adaji gbogbo tak olu ki tunyʼane̩."
LEV,15,7,"E̩ne̩ kʼo̩la-wñ kadʼaño̩la e̩ne̩ kʼi arʼe̩ño̩ agwʼe̩wñ o̩la-wñ, kʼi la gwʼo̩la-wñ onugo ef omiofo, o̩la-wñ la adaji gbogbo tak olu ki tunyʼane̩."
LEV,15,8,"I la che̩wñ kʼe̩ne̩ kʼi arʼe̩ño̩ fʼito̩ to̩ rʼe̩ne̩ ki fe̩ o̩la, mak e̩ne̩ le̩ agwʼe̩wñ o̩la-wñ kʼi la fʼo̩la-wñ onugo gwe̩ ef omiofo, o̩la-wñ la adaji gbogbo tak olu ki tunyʼane̩."
LEV,15,9,Ohidi du kʼe̩ne̩ kʼi arʼe̩ño̩ le̩ gugu oji-wñ mudaji.
LEV,15,10,"O̩la e̩ne̩ du kʼi la dʼo̩wo̩ kado e̩wñ ki hi ofe-wñ mo̩ la adaji gbogbo tak olu ki tunyʼane̩; oñ e̩ne̩ du kʼi la dʼe̩wñ abe̩le̩ nʼo̩wo̩ agwʼe̩wñ o̩la-wñ, tak i agwʼo̩la-wñ onugo ef omiofo, o̩la-wñ la adaji gbogbo tak olu ki tunyʼane̩."
LEV,15,11,"E̩ne̩ du kʼe̩ne̩ kʼi arʼe̩ño̩ do̩wo̩kado e̩gba kʼi ma gwʼo̩wo̩-wñ ejodudu n, e̩ne̩ le̩ agwʼe̩wñ o̩la-wñ, tak i agwʼo̩la ef omifo, o̩la-wñ la adaji gbogbo tak olu ki tunyʼane̩."
LEV,15,12,"E̩wñ eku du ku ma nʼama bo̩ kʼe̩ne̩ kʼi ar ʼe̩ño̩ le̩ do̩wo̩kado ma adʼu kpo̩fo̩; oñ e̩wñ eku du ku ma nʼoli fa, e-le̩ ma ala nyo̩ ef omiofo."
LEV,15,13,"Tak e̩gba kʼe̩ne̩ kʼi rʼe̩ño̩ le̩ ache kʼi fʼo̩la-wñ gworinyo̩ bʼe̩ño̩-wñ le̩ te̩, i abʼo̩jo̩ mebie ñw o̩la-wñ todu kʼi gwʼo̩la-wñ rinyo̩, oñ i agwe̩ e̩wñ o̩la-wñ; tak i agwe̩ o̩la-wñ onugo ef omiofo ki acha, tak i afe̩."
LEV,15,14,"Tak o̩jo̩ e̩ke̩jo̩-wñ i akʼamikede meji cho̩kpo̩ni i chʼamo̩mo̩ke̩te̩be̩ meji, kʼi lewa o̩gba Jihofa ugbo alugbo̩na unyabo ujeju, tak i akʼo ñw atama;"
LEV,15,15,"oñ atama le̩ akʼe-le̩ wa chʼiche̩bo̩, oka-wñ chʼiche̩bo̩ adure, ekeji-wñ la chʼiche̩bo̩ e̩gujo; oñ atama le̩ ache e̩wñ e̩boma todu-wñ o̩gba Jihofa tod e̩ño̩-wñ ki dufu le̩."
LEV,15,16,"I la che̩wñ kʼato̩ e̩ne̩ke̩le̩ du kwefu-wñ dufu, e̩gbale̩ i agwʼo̩la-wñ chaka ef omiofo, i la adaji gbogbo tak olu ki tunyʼane̩."
LEV,15,17,"Ma la anʼomiofo gwe̩ e̩wñ o̩la du, kpai año̩ du kʼato̩ le̩ tʼo̩, i la mudaji gbogbo tak olu ki tunyʼane̩."
LEV,15,18,"I la che̩wñ kʼe̩ne̩ke̩le̩ bʼonobule̩ dachi kʼi mʼo̩la da, ama meji le̩ agwʼo̩la ef omiofo, oñ ma mudaji gbogbo tak olu ki tunyʼane̩."
LEV,15,19,"I la che̩wñ kʼonobule̩ agbʼe̩bie̩ kʼi chʼe-kʼi agba dufu ochu ochu le̩, mak i adʼef o̩la e̩daji-wñ le̩ gbogbo o̩jo̩ mebie, e̩ne̩ du kʼi la do̩wo̩kadʼo mudaji gbogbo tak olu ki tunyʼane̩."
LEV,15,20,Oñ e̩wñ du kʼonobule̩ le̩ dachi oji-wñ ef e̩daji-wñ le̩ mudaji; e̩wñ du kʼi la gugu oji-wñ mudaji ge̩.
LEV,15,21,"E̩ne̩ du kʼo̩la-wñ la kadʼate̩-wñ agwe̩ e̩wñ o̩la-wñ onugo, kʼi la fʼo̩la-wñ gwe̩ ef omiofo, o̩la-wñ la mudaji gbogbo tak olu ki tunyʼane̩."
LEV,15,22,"E̩ne̩ du kʼo̩la-wñ la kad e̩wñ kʼi gugu oji-wñ agwe̩ e̩wñ o̩la-wñ, kʼi laño̩ gwʼo̩la-wñ onugo ef omiofo, o̩la-wñ la mudaji gbogbo tak olu ki tunyʼane̩;"
LEV,15,23,"dagba kʼi chʼate̩, dagba ki chʼe̩wñ kʼonobule̩ le̩ gugu oji-wñ, e̩gba kʼe̩ne̩ke̩le̩ do̩wo̩kadʼo mak o̩la-wñ mudaji gbogbo tak olu ki tunyʼane̩."
LEV,15,24,"I la che̩wñ kʼe̩ne̩ du bʼo̩ dachi, kʼo̩la e̩kpabie̩-wñ kwo tʼo̩ o̩la, mak o̩la e̩ne̩ le̩ mudaji gbogbo o̩jo̩ mebie; ate̩ du kʼe̩ne̩ke̩le̩ le̩ dachi oji-wñ ño̩ mudaji ge̩."
LEV,15,25,"I la che̩wñ kʼo̩la onobule̩ rʼe̩bie̩ o̩jo̩ wewe ki ma chʼiko elifo̩-wñ n, abe̩k iche̩wñ kʼe̩bie̩ le̩ kpo̩kpe̩ tʼalu kʼiko elifo̩-wñ de̩ le, aluka o̩jo̩ du kʼere̩bie̩ e-o̩la e̩kpabie̩-wñ akade i adʼef o̩la e̩daji-wñ; ef o̩jo̩ elifo̩-wñ n, abe̩le̩ i mudaji."
LEV,15,26,"Ate̩ du kʼi dachi oji-wñ o̩jo̩ du kʼi arʼe̩bie̩ kade ade̩ alu kʼate̩ elifo̩-wñ de̩ ñw u; oñ e̩wñ du kʼi la gugu oji-wñ mudaji, alu kʼe̩daji iko elifo̩-wñ de̩."
LEV,15,27,"E̩ne̩ du kʼi la do̩wo̩kadʼe̩wñ le̩ mudaji ge̩; i la agwe̩ e̩wñ o̩la-wñ, kʼi la fʼo̩la-wñ onugo gwe̩ ef omiofo, i la mudaji gbogbo tak olu ki tunyʼane̩."
LEV,15,28,"Ama iche̩wñ kʼi fe̩ bʼe̩bie̩ eru-wñ te̩, tak i abʼo̩jo̩ mebie ñw o̩la-wñ, ubile̩ tak i afe̩."
LEV,15,29,Tak o̩jo̩ e̩ke̩jo̩-wñ i akʼamikede meji abe̩k amo̩mo̩ke̩te̩be̩ meji wa ñw atama ugbo alugbo̩na unyabo ujeju.
LEV,15,30,"Tak atama adʼoka-wñ che iche̩bo̩ adure, ekeji-wñ la chʼutodu iche̩bo̩ e̩gujo; oñ atama ache e̩wñ e̩boma todu-wñ o̩gba Jihofa, tod e̩re̩bie̩ e̩daji-wñ le̩."
LEV,15,31,"Abe̩le̩ oñ ame̩ afʼamo̩ma Israe̩l date̩ bʼo̩la e̩daji-ma te̩, tode̩gba ku ma ku ef o̩la e̩daji-ma, ugbo ku ma fʼuña ugugu-mi kʼi dʼalumeji-ma le̩ bie̩."
LEV,15,32,"E-kide̩ chʼuko̩-o̩la e̩ne̩ kʼi arʼe̩ño̩ kpai e̩ne̩ kʼato̩-wñ kwefu-wñ dufu, kʼo̩la-wñ mudaji ugbo e̩wñ le̩;"
LEV,15,33,"kpai e-onobule̩ kʼi dʼef elifo̩-wñ; owñ chʼe̩ne̩ du, tʼe̩ne̩ke̩le̩, tʼonobule̩, kʼe̩wñʼka agbʼomi dufu año̩la-wñ, kpai tod e̩ne̩ke̩le̩ ki bʼonobule̩ kʼo̩la-wñ daji dachi."
LEV,16,1,"Taku Jihofa ko̩la ñwu Mose̩s, owñ chʼabu kʼamo̩ma Aro̩n meji le̩ leku, e̩gba ku ma te̩me̩rʼo̩gba Jihofa taku ma ku le̩;"
LEV,16,2,"oñ Jihofa ka ñwu Mose̩s kakini, E̩ ka ñw Aro̩n, o̩maye-we̩, kʼi we ewa o̩gba ugugu unyie̩do̩ kʼi bʼoji akpati ibenu ma ejefu ukpo ugbeju ef uña kiafo̩ iko tʼiko du, kʼi we eku; todu omi atejugede ef akpa oj ugugu unyie̩do̩ le̩."
LEV,16,3,"Alu ki ade̩ tak Aro̩n awʼef uña kiafo̩ le̩ de̩: i ane̩ o̩mʼokuno̩ e-o̩ko̩ wa todu iche̩bo̩ adure, kpai okolo tod iche̩bo̩ e̩gujo."
LEV,16,4,"I adʼafe̩ line̩n efufu kiafo̩ le̩ tʼo̩la, i akʼichaka line̩n efufu le̩ nyi, e̩wñ ulago line̩n efufu le̩ alʼago-wñ de, oñ i adʼalawoni line̩n efufu le̩ ji oji; e̩wñ o̩la kiafo̩ le̩ de̩. I la agwʼo̩la ef omiofo tak i ko nyʼo̩la."
LEV,16,5,"Tak i agba amo̩ma obuko̩ meji ugbo o̩gbadu amo̩ma Israe̩l tod iche̩bo̩ adure, kpai okoloʼka tod iche̩bo̩ e̩gujo."
LEV,16,6,"Tak Aro̩n adʼo̩kokuno̩ chʼiche̩bo̩ adure todu onugo o̩la-wñ, oñ i ache e̩wñ e̩boma tod o̩la e-wñ, kpai tod abunyi-wñ."
LEV,16,7,Tak i agba amo̩mewo meji le̩ oñ i ako ma jʼo̩gba Jihofa alugbo̩na unyabo ujeju le̩;
LEV,16,8,"tak Aro̩n aranya oji amo̩mewo meji le̩; oka aje̩ todu Jihofa, ekeji la aje̩ todu Azaze̩l."
LEV,16,9,Tak Aro̩n adʼo̩mewo e-kʼanya je̩ todu Jihofa le̩ wa oñ i adʼu che iche̩bo̩ adure;
LEV,16,10,"ma muda adʼudeju o̩mewo e-kʼanya je̩ tod Azaze̩l wa o̩gba Jihofa, ku ma dʼu che e̩wñ e̩boma, ku ma fʼu kpuche̩ alo tef aje̩tachi todu Azaze̩l."
LEV,16,11,Tak Aro̩n adʼo̩kokuno̩ iche̩bo̩ adure e-wñ le̩ wa oñ i ache e̩wñ e̩boma tod o̩la-wñ kpai abunyi-wñ; i la adʼo̩kokuno̩ iche̩bo̩ adure le̩ kpa todu onugo o̩la-wñ.
LEV,16,12,"Tak i akʼe̩ge̩ una e̩ko̩ anadeʼka kwo oji ubo̩ iche̩bo̩ ki dʼo̩gba Jihofa le̩, kpai e̩wñ ki akpo ku ma gwu te̩ke̩te̩ke̩ e̩kʼo̩wo̩-wñ meji; oñ i akʼe-le̩ wʼejefu ukpo ugbeju;"
LEV,16,13,"kʼi mʼe̩wñ ki akpo le̩ ko nyʼuna o̩gba Jihofa kʼodudu-wñ ki lewa abʼoj ugugu unyie̩do̩ ki nʼoj akpati ibenu le̩ ma, kʼi we eku;"
LEV,16,14,tak i achʼe̩bie̩ o̩kokuno̩ le̩ kʼi la nʼo̩mo̩wo̩-wñ taño̩ ejo̩gba o̩la ugugu unyie̩do̩ le̩ o̩wo̩ olodudu-wñ; i anʼo̩mo̩wo̩-wñ tʼe̩bie̩ le̩ fio̩ o̩gba ugugu unyie̩do̩ le̩ onu mebie.
LEV,16,15,"E̩gbale̩ tak i akpa o̩mewo e-iche̩bo̩ adure, owñ chʼe-kʼi chʼutodu amone̩ le̩, oñ i adʼe̩bie̩-wñ wʼejefu ukpo ugbeju le̩ kʼi anʼe̩bie̩-wñ che alu kʼi che kpai e̩bie̩ o̩kokuno̩ le̩, kʼi la atafio̩ oj ugugu unyie̩do̩, kpai o̩gba ugugu unyie̩do̩ le̩;"
LEV,16,16,"abe̩le̩ i ache e̩wñ e̩boma tod uña kiafo̩ le̩, tod e̩daji kʼamo̩ma Israe̩l daji, kpai todu echada-ma, owñ chʼaluka adure-ma du; abe̩le̩ i año̩ che tod unyabo ujeju kʼi dʼugbo ma alumeji e̩daji-ma."
LEV,16,17,"E̩ne̩ du la adʼef unyabo ujeju e̩gba kʼi anyʼo̩mo̩ kʼi che e̩wñ e̩boma ef uña kiafo̩ le̩ n, gbogbo tak i la fʼe̩wñ e̩boma che tod o̩la e-wñ kpai todu abunyi-wñ kpai todu ujeju abo Israe̩l chaka kʼi ño̩ kwʼo̩mo̩ dufu."
LEV,16,18,"Tak i adufu nyʼugbo ubo̩ iche̩bo̩ kʼi dʼo̩gba Jihofa kʼi ache e̩wñ e̩boma tod e-le̩ ge̩, oñ i ache e̩bie̩ o̩kokuno̩ kpai e̩bie̩ o̩mewo le̩, kʼi adʼu kado igba ubo̩ iche̩bo̩ lale daka."
LEV,16,19,"Tak i anʼo̩mo̩wo̩-wñ tʼe̩bie̩ le̩ fio̩ oji-wñ onu mebie, kʼi gwʼo̩ o̩la rinyo̩, kʼi la che kʼi fo̩ bʼe̩daji amo̩ma Israe̩l te̩."
LEV,16,20,"Tak e̩gba kʼi fʼe̩wñ e̩boma tod uña kiafo̩ kpai unyabo ujeju kpai ubo̩ iche̩bo̩ che kpa, tak i adʼo̩mewo ki deju le̩ wa;"
LEV,16,21,"tak Aro̩n akʼo̩wo̩-wñ meji noji o̩mewo ki deju le̩, kʼi agbalu o̩chaka udu kʼamo̩ma Israe̩l fe̩ kpai echada-ma oji-wñ, owñ chʼo̩chaka adure-ma; i la akʼo noji o̩mewo le̩, kʼi dʼu kpuche̩ tef aje̩tachi lʼo̩wo̩ e̩ne̩ kʼi fʼo̩la mu tane̩."
LEV,16,22,Oñ o̩mewo le̩ akʼudu-ma chaka nʼoji anyʼef ane̩ ugbo ki chʼe̩date̩ bʼone̩ te̩; tak e̩ne̩ le̩ atʼo̩mewo le̩ no̩ tef aje̩tachi o̩mo̩.
LEV,16,23,"Tak Aro̩n awʼef unyabo ujeju, oñ i akʼe̩wñ o̩la line̩n efufu kʼi ko̩ nyʼo̩la e̩gba kʼi nyʼef uña kiafo̩ le̩ jʼane̩ kʼi atʼo̩ no̩ jʼo̩mo̩;"
LEV,16,24,"tak i agwʼo̩la-wñ ef omiofo ugboʼka kiafo̩ kʼi la kʼe̩wñ o̩la e-wñ nyʼo̩la, tak i akwo o̩mo̩ dufu, kʼi fʼe̩wñ iche̩bo̩ e̩gujo e-wñ kpai e̩wñ iche̩bo̩ e̩gujo e-amone̩ che, kʼi fʼe̩wñ e̩boma che tod o̩la-wñ kpai todu amone̩ le̩."
LEV,16,25,Tak i akʼula e̩la iche̩bo̩ adure le̩ gujo oj ubo̩ iche̩bo̩.
LEV,16,26,"Oñ e̩ne̩ ki atʼo̩mewo le̩ no̩ tod Azaze̩l agwʼe̩wñ o̩la-wñ kpai o̩la e-wñ ef omiofo, ubile̩ tak i anʼugbo kʼi awʼef uru le̩."
LEV,16,27,"Tak ama ki mʼoku o̩kokuno̩ iche̩bo̩ adure, kpai e-o̩mewo iche̩bo̩ adure, e-ku ma dʼe̩bie̩-wñ wa che e̩wñ e̩boma ef uña kiafo̩ le̩, ko jʼo̩do̩da uru; ma ki kʼaño̩-ma kpai e̩la-ma kpai echu-ma gujo ef una."
LEV,16,28,"Oñ e̩ne̩ du kʼi gu ma jo le̩ agwe̩ e̩wñ o̩la-wñ, tak i la agwʼo̩la-wñ ef omiofo, ubile̩ tak i a nʼugbo kʼi awʼef uru le̩."
LEV,16,29,"E̩wñ ki la achʼuhio̩me̩ ogbegbele̩ ñwu me̩ de̩, kakini, ef ochu e̩kebie, o̩jo̩ e̩ke̩gwa ochu le̩, me̩ ki hi onugo o̩la-me̩ wane̩, me̩ ki la chʼuko̩lo̩ du n, tʼo̩mane̩, tʼilowa kʼi ge̩ne̩ ef ume̩;"
LEV,16,30,todu o̩jo̩ kʼa ka-i ma ache e̩wñ e̩boma todu me̩ kʼi fʼume̩ gworinyo̩; me̩ ki fe̩ bʼadure-me̩ du te̩ eju Jihofa.
LEV,16,31,"O̩jo̩ uñmi ku me̩ ñmi choo i che ñwu me̩, me̩ ki la fʼonugo-me̩ dema te̩; uhio̩me̩-wñ che e-ogbegbele̩."
LEV,16,32,"Tak atama ku ma fʼekpo ba tʼo̩ oji, ku me̩ la kʼe̩wñ nyʼu o̩wo̩ e̩ko̩ kʼi chʼatama koji ata-wñ, akʼe̩wñ o̩la line̩n efufu kiafo̩ le̩ nyʼo̩la, kʼi fʼe̩wñ e̩boma che;"
LEV,16,33,"i la ache e̩wñ e̩boma tod uña kiafo̩, i la ache e̩wñ e̩boma tod unyabo ujeju kpai todu ubo̩ iche̩bo̩, oñ i ache e̩wñ e̩boma tod amatama kpai todu abo ujeju le̩ chaka."
LEV,16,34,"E̩wñ-i la achʼuhio̩me̩ ogbegbele̩ ñwu me̩, ku me̩ ki che e̩wñ e̩boma tod amo̩ma Israe̩l tod adure-ma du onuʼka o̩do̩ʼka. Oñ Mose̩s che alu ku Jihofa ñwa ñw u."
LEV,17,1,"Taku Jihofa ka ñwu Mose̩s kakini,"
LEV,17,2,"E̩ naka ñw Aro̩n kpai amo̩ma-wñ e̩ne̩ke̩le̩ kpai amo̩ma Israe̩l chaka kakini, E̩wñ ki Jihofa ñwa ñwu me̩ la de̩, kakini,"
LEV,17,3,"E̩ne̩ke̩le̩ Israe̩l oka fʼo̩kokuno̩ abe̩k ala abe̩k ewo kpa ef uru-i, abe̩k i dʼu kpa ejo̩do̩da uru-i,"
LEV,17,4,"kʼi ma la dʼu wʼalugbo̩na unyabo ujeju, kʼi ma dʼu wa chʼe̩wñ O̩jo̩ ñwu Jihofa o̩gba uña ugugu Jihofa ejodudu n, me̩ afʼudu e̩bie̩ lorʼe̩ne̩ le̩; i mʼe̩bie̩ du dafo me̩; ma akʼe̩ne̩ le̩ da bʼamone̩-wñ te̩."
LEV,17,5,"Owñ chʼutodu kʼamo̩ma Israe̩l ki kʼe̩wñ e̩bie̩ ku ma kpa egbili wa ñwu Jihofa, ugbo atama alugbo̩na unyabo ujeju, ku ma ki kpa che e̩wñ iche̩bo̩ ure̩do̩ ñwu Jihofa;"
LEV,17,6,"tak atama atʼe̩bie̩-wñ fio̩ o̩la ubo̩ iche̩bo̩ Jihofa kʼi dʼalugbo̩na unyabo ujeju, kʼi la fʼula-wñ gujo kʼi kpo ru Jihofa."
LEV,17,7,"Abe̩le̩ ma ñʼakpa e̩wñ e̩bie̩-ma ñw ikpakachi ge̩ n, owñ chʼe-ku ma ajo̩ko̩ bʼo̩ ej ubi le̩. Ei-ki chʼuhio̩me̩ ñwu ma nyʼo̩hio̩gu-ma ogbegbele̩."
LEV,17,8,"Tak uwe̩ aka ñwu ma kakini, E̩ne̩ke̩le̩ abo Israe̩l du abe̩k amilowa ku ma jʼef abo ku ma ge̩ne̩ efu-ma le̩, kʼi du e̩wñ iche̩bo̩ e̩gujo abe̩k e̩wñ iche̩bo̩ du wa che,"
LEV,17,9,kʼi ma la dʼu wʼalugbo̩na unyabo ujeju kʼi kpa ñwu Jihofa n; ma akʼe̩ne̩ le̩ da bʼamone̩-wñ te̩.
LEV,17,10,"E̩ne̩ke̩le̩ du ef abo Israe̩l abe̩k ef amilowa ku ma ge̩ne̩ efu-ma, kʼi fʼe̩bie̩ e̩wñ du je̩ re, eju-mi akparu onugo one̩ kʼi jʼe̩bie̩ le̩, oñ nafʼu ko̩da bʼamone̩-wñ te̩."
LEV,17,11,Todu onugo iñmi o̩re̩la dʼef e̩bie̩; oñ omi mʼu du ñwu me̩ oj ubo̩ iche̩bo̩ kʼi chʼe̩wñ e̩boma tod onugo iñmi e-me̩; todu e̩bie̩ chʼe̩wñ e̩boma lef onugo iñmi le̩.
LEV,17,12,"Todule̩ u ka ñw amo̩ma Israe̩l kakini. E̩ne̩ du efu-me̩ aje̩ e̩bie̩ n, ilowa du kʼi ge̩ne̩ efu-me̩ la aje̩ e̩bie̩ n."
LEV,17,13,"Oñ e̩ne̩ke̩le̩ du ef amo̩ma Israe̩l, abe̩k ef amilowa ku ma ge̩ne̩ efu-ma le̩, kʼi la kpa e̩wñ iñmi abe̩k e̩we̩ ku ma je̩ ef o̩de̩ adʼe̩bie̩-wñ dajane̩, i ki gbʼebutu bʼo ma."
LEV,17,14,"Todu i chʼe-iñmi o̩re̩la du, e̩bie̩-wñ chʼiñmi-wñ; todule̩ u ka ñw amo̩ma Israe̩l kakini, Ame̩ ki je̩ e̩bie̩ o̩re̩la e̩wñ du n; todu iñmi o̩re̩la du chʼe̩bie̩-wñ; ma la akʼe̩ne̩ du kʼi je̩ da tinyo̩."
LEV,17,15,"Oñ onugo e̩ne̩ du kʼi je̩ e̩la ki ku tinyo̩ ofo, abe̩k e-kʼe̩la fana, dagba i chʼo̩mane̩ dagba i chʼilowa, e̩ne̩ le̩ agwe̩ e̩wñ o̩la-wñ ef omiofo, kʼi la fʼo̩la-wñ gwe̩ ef omiofo, oñ i mudaji gbogbo tak olu ki tunyʼane̩: e̩gbale̩ tak i afe̩."
LEV,17,16,"I muda che̩wñ kʼi ma gwe̩ n, abe̩k i ma gwʼo̩la n, e̩gbale̩ i ane̩ udu-wñ."
LEV,18,1,"Taku Jihofa ka ñwu Mose̩s kakini,"
LEV,18,2,"E̩ nako̩la ñw amo̩ma Israe̩l, kʼe̩ ka ñwu ma kakini, Omi Jihofa, O̩jo̩-me̩ de̩."
LEV,18,3,"Ame̩ ki che likpa alu kʼabo oj ane̩ Ijipti ugbo ku me̩ dodo le̩ ache n; me̩ ki la che likpa alu ku ma che oj ane̩ Kenan ugbo kʼu nako me̩ nyi le̩ n. Me̩ ki la lule̩ tikpa uhio̩me̩ e-ma n,"
LEV,18,4,"Alu kʼoj ajo̩-mi te̩ me̩ ki che, me̩ ki la de e̩wñ uhio̩me̩-mi, ku me̩ lule̩ tikpa e-le̩; omi, Jihofa, O̩jo̩-me̩ de̩."
LEV,18,5,"Todule̩ me̩ ade e̩wñ uhio̩me̩-mi, kpai alu kʼoj ajo̩-mi ka, e-le̩ chʼe-kʼone̩ ache kʼi adeju lʼugbo-wñ: omi, Jihofa de̩."
LEV,18,6,"E̩ne̩ du efu-me̩ ki te̩me̩rʼe̩ne̩ kʼi che efu-wñ anane̩, kʼi fʼu tago ofo n: omi, Jihofa de̩."
LEV,18,7,"E̩ ki fʼata-we̩ tʼago ofo n, owñ chʼago iye-we̩; iye-we̩ de̩, e̩ ki fʼu tago ofo n."
LEV,18,8,Uwe̩ ki tʼo̩ya ata-we̩ ago ofo n: ago ofo ata-we̩ de̩.
LEV,18,9,"E̩ ki tʼo̩maye-we̩ onobule̩ ago ofo n, dagba i chʼo̩ma ata-we̩, dagba i chʼo̩ma iye-we̩, dagba ma bi unyi, dagba ma bi ugbo onume̩, e̩ ki te̩ ago ofo n."
LEV,18,10,E̩ ki tʼonobule̩ kʼi chʼo̩ma o̩ma-we̩ e̩ne̩ke̩le̩ abe̩k e-o̩ma-we̩ onobule̩ ago ofo n: todu ago ofo e-ma chʼago ofo e-we̩ onugo.
LEV,18,11,"E̩ ki tʼonobule̩ kʼi chʼo̩ma o̩ya ata-we̩ kʼi bi ñw ata-we̩ ago ofo n, o̩maye-we̩ de̩, e̩ ki fʼu tago ofo n."
LEV,18,12,E̩ ki fʼo̩maye ata-we̩ onobule̩ tago ofo n; efu ata-we̩ pio̩o̩ de̩.
LEV,18,13,"E̩ ki fʼo̩maye iye-we̩ e-onobule̩ tago ofo n, todu efu iye-we̩ pio̩o̩ de̩."
LEV,18,14,"E̩ ki la tʼo̩maye ata-we̩ e-e̩ne̩ke̩le̩ ago ofo n, e̩ ki te̩me̩rʼoya-wñ n; iye-we̩ de̩."
LEV,18,15,"Uwe̩ ki tʼo̩ya o̩ma-we̩ ago ofo n; o̩ya o̩ma-we̩ de̩, uwe̩ atʼo̩ ago ofo n."
LEV,18,16,Uwe̩ ki tʼo̩ya o̩maye-we̩ ago ofo n; todu ago ofo o̩maye-we̩ de̩.
LEV,18,17,"Uwe̩ ki tʼonobule̩ kpai o̩ma-wñ onobule̩ ago ofo n, uwe̩ ki la dʼo̩ma o̩ma-wñ e̩ne̩ke̩le̩ abe̩k o̩ma-wñ onobule̩ kʼe̩ fʼu tago ofo n; efu-we̩ pio̩o̩ de̩; ibe e̩wñ tuñ e-le̩ che."
LEV,18,18,"Uwe̩ ki la ne̩ o̩ya manyʼo̩maye-wñ kʼi chʼo o̩bata abu kʼo̩maye-wñ deju ta, kʼe̩ la fʼu tago ofo n."
LEV,18,19,Uwe̩ ki te̩me̩ru onobule̩ ki dʼelifo̩ kʼe̩ fʼu tago ofo n.
LEV,18,20,E̩ ki bʼo̩ya ekeji-we̩ dachi kʼe̩ fʼo̩la-we̩ daji ugbo-wñ n.
LEV,18,21,"E̩ ki mʼugbe̩-we̩ʼka du te̩ kʼe̩ je̩ ñw u kʼi le gu ef una du tu-gbo Mole̩k kʼe̩ la dʼe-le̩ kpa odu O̩jo̩-we̩ bie̩ n: omi, Jihofa de̩."
LEV,18,22,E̩ ki la bʼe̩ne̩ke̩le̩ dachi alu ku ma che kpai onobule̩ n: e̩wñ ihie̩ne̩ e-le̩ che.
LEV,18,23,E̩ ki bʼe̩la abe̩re̩me̩le̩ dachi kʼe̩ kpʼo̩la-we̩ bie̩ ugbo-wñ n; onobule̩ du la adʼo̩la-wñ ñw e̩la abe̩re̩me̩le̩ʼka kʼi bʼo̩ dachi n: e̩wñ omefa e-le̩ che.
LEV,18,24,"Me̩ ki kpʼo̩la-me̩ bie̩ ef e̩wñ-i du n, todu ef e̩wñ-i du oñ abo uche̩ichi e-kʼu nane ma dufu bʼo̩gba-me̩ te̩ fʼo̩la-me̩ kpabie̩ me̩;"
LEV,18,25,"ane̩ le̩ la mubie̩ me̩, todule̩ nawa dʼudu-wñ bʼo oji ma, oñ ane̩ le̩ are̩ abo-wñ rinyo̩."
LEV,18,26,"Ame̩ ki muda ade uhio̩me̩-mi, kpai oji ajo̩-mi kʼu ka; me̩ ki la che e̩wñ ihie̩ne̩-i du n, tʼo̩mane̩ tʼilowa kʼi ge̩ne̩ efu-me̩,"
LEV,18,27,"(todu e̩wñ ihie̩ne̩-i du abo ane̩ o̩mo̩ te̩tache, owñ chʼabo ku ma jʼo̩mo̩ o̩gba ñwu me̩, oñ ane̩ le̩ mubie̩ te̩);"
LEV,18,28,todu kʼane̩ le̩ ki we ere̩ me̩ rinyo̩ alu kʼi re̩ abo uche̩ ichi ki dʼo̩gba-me̩ rinyo̩.
LEV,18,29,"Todu e̩ne̩ du kʼi fʼe̩wñ ihie̩ne̩-iʼka che, owñ chʼonugo abo du ku ma che, ma akʼuma da bʼamone̩-ma te̩."
LEV,18,30,"Todule̩ me̩ ki de e̩wñ ide-mi ka ku me̩ ki we eche e̩wñ o̩hio̩gu ihie̩ne̩ ku ma jʼache o̩gba-me̩ le̩, kʼame̩ ki we ekpʼo̩la-me̩ bie̩ efu-wñ; omi, Jihofa, O̩jo̩-me̩ de̩."
LEV,19,1,"Taku Jihofa ka ñwu Mose̩s kakini,"
LEV,19,2,"E̩ nako̩la ñw o̩gbadu amo̩ma Israe̩l kʼe̩ la ka ñwu ma kakini, Ame̩ ki fo̩; todu omi, Jihofa O̩jo̩-me̩, afo̩."
LEV,19,3,"E̩ne̩ du efu-me̩ abumʼiye-wñ kpai ata-wñ, me̩ la ade o̩jo̩ uñmi-mi; omi, Jihofa O̩jo̩-me̩, de̩."
LEV,19,4,"Me̩ ki rida tugbo e̩wñ ofofo le̩ n, me̩ ki la fʼamo̩jo̩ da ñw o̩la-me̩ n; omi, Jihofa O̩jo̩-me̩ de̩."
LEV,19,5,E̩gba ku me̩ kʼe̩wñ iche̩bo̩ ure̩do̩ wa kpa ñwu Jihofa me̩ che alu ku me̩ ache ku me̩ arʼo̩ e̩do̩.
LEV,19,6,Me̩ ki dʼu je̩ o̩jo̩ ku me̩ dʼu wa che kpai o̩jo̩ñwa-wñ; e-du ki bo̩ gbʼo̩jo̩ e̩ke̩ta-wñ ma anʼuna agujo.
LEV,19,7,"I la che̩wñ ku me̩ je̩ re o̩jo̩ e̩ke̩ta-wñ, mak e̩wñ ihie̩ne̩ i che, me̩ arʼo̩ e̩do̩ n,"
LEV,19,8,"e̩ne̩ du kʼi la aje̩ ane̩ udu-wñ, todabu kʼi fʼe̩wñ kiafo̩ e-Jihofa bie̩; ma akʼonugo e̩ne̩ le̩ da bʼamone̩-wñ te̩."
LEV,19,9,"Oñ e̩gba ku me̩ kpa e̩wñ oko ane̩-me̩, me̩ ki kpa nyʼane̩ ago̩go̩-wñ me̩le̩ n, me̩ ki kʼe̩fiye̩ e̩wñ oko-me̩ ki bo̩ jʼane̩ n."
LEV,19,10,"E̩ ki ko̩ e̩fiye̩ achiwebe̩te̩ma-we̩ n, e̩ ki fʼe̩ro achiwebe̩te̩ma-we̩ ki wʼane̩ yajo̩ n; me̩ ki tʼo̩ no̩ ñw ame̩no̩bata kpai amilowa: omi, Jihofa O̩jo̩-me̩, de̩."
LEV,19,11,Ame̩ ki joji n; me̩ ki chuji n; me̩ ki la rʼomune̩ olemi n.
LEV,19,12,"Me̩ ki la go̩ odu-mi olemi ku me̩ fʼodu O̩jo̩-me̩ bie̩ n: omi, Jihofa, de̩."
LEV,19,13,"E̩ ki la che ekeji-we̩ o̩lachi n, e̩ ki jʼowñ oji n. O̩me̩ e̩nuko̩lo̩-we̩ ki le̩ ñw o̩jo̩ o̩wo̩-we̩ n."
LEV,19,14,"E̩ ki la bʼamajeti ina n, e̩ ki la dʼe̩wñ uke̩re̩ tʼo̩gba ñw afeju n, e̩ ki muda arailo O̩jo̩-we̩: omi, Jihofa, de̩."
LEV,19,15,"Me̩ ki la chuji re ef ajo̩ n; me̩ ki bʼo̩wo̩ lo̩ ñw e̩nubie̩ n, me̩ ki la bumo̩ ame̩ne̩lile n; uwe̩ ki muda akajo̩ ekeji-we̩ lʼo̩na o̩kpakpa."
LEV,19,16,"E̩ ki tʼaro̩lo̩ ef amone̩-we̩ n, e̩ ki la chechi dago e̩gba ku ma tene oji ekeji-we̩ n: omi, Jihofa, de̩."
LEV,19,17,"Ulaka o̩maye-we̩ ki dʼe̩do̩-we̩ n, uwe̩ ki muda dʼo̩la bi ekeji-we̩ chuu, kʼe̩ we edure todu-wñ."
LEV,19,18,"E̩ ki nache n, e̩ ki la dʼo̩la amo̩ma abo-we̩ tʼe̩do̩ n; e̩ ki muda fe̩do̩ ekeji-we̩ dab o̩la-we̩: omi, Jihofa, de̩."
LEV,19,19,Me̩ ki de uhio̩me̩-mi. Me̩ ki je̩ ñw ame̩la abe̩re̩me̩le̩-me̩ ojoji ojoji ki kpʼo̩la-ma n; e̩ ki kʼulu e̩wñ meji kpe̩gwa nyʼomune̩ agbe̩ oko-we̩ n; ukpo ku ma nʼe̩wñ ojoji meji hi ki bʼo̩la-me̩ ma n.
LEV,19,20,"E̩ne̩ du kʼi la bʼonobule̩ kʼi chʼadu dachi, owñ chʼe-ku ma du kpʼo̩ko̩, ku ma ma la fʼu la tane̩ n, ku ma ma la dʼu chʼo̩mone̩ n, me̩ gwili-wñ. Mala ako ma kpa n, todabu kʼonobule̩ le̩ ma nʼo̩la-wñ n."
LEV,19,21,"E̩ne̩ke̩le̩ le̩ muda adʼe̩wñ iche̩bo̩ udu kʼi fe̩ wa ñwu Jihofa, alugbo̩na unyabo ujeju, owñ chʼokolo tod iche̩bo̩ udu efe̩."
LEV,19,22,Tak atama adʼokolo e-iche̩bo̩ udu efe̩ le̩ che e̩wñ e̩boma tod uwñ o̩gba Jihofa tod adure kʼi ta; oñ ma atʼadure kʼi ta le̩ no̩ ñw u.
LEV,19,23,"Oñ e̩gba ku me̩ lewa oj ane̩ le̩ ku me̩ la ne oli e̩ro ojoji ojoji du ku me̩ je̩, e̩gbale̩ e̩ro-wñ adabe̩ne̩ kʼe̩wñ e̩pi odukulu ñwu me̩; o̩do̩ me̩ta i achʼelifo̩ ñwu me̩; me̩ ki je̩ n."
LEV,19,24,"Oñ o̩do̩ e̩ke̩le̩-wñ e̩ro-wñ du afo̩, todu kʼi chʼe̩wñ ugwa ñwu Jihofa."
LEV,19,25,"Tak o̩do̩ e̩ke̩lu-wñ me̩ aje̩ e̩ro-wñ, todu kʼi ro nana ñwu me̩: omi, Jihofa O̩jo̩-me̩, de̩."
LEV,19,26,"Me̩ ki je̩ e̩la du kʼe̩bie̩ bo̩ efu-wñ n. Me̩ ki nyʼugbo etikpo̩gu n, me̩ ki ne̩ agegugile̩ n."
LEV,19,27,"Me̩ ki kʼe̩re̩ oji okokolo n, me̩ ki ja o̩wo̩ meji ilagba-me̩ kʼi bo̩ piepiele n."
LEV,19,28,"Me̩ ki dʼabe̩ kʼo̩la-me̩ da todu abo ki ku n, me̩ ki la ko̩ ina du año̩la-me̩ n: omi, Jihofa, de̩."
LEV,19,29,"E̩ ki kpʼo̩ma-we̩ onobule̩ bie̩ kʼi mud ajo̩ko̩ n; tode̩gba kʼane̩ le̩ añwa tef o̩ko̩ eje̩, kʼane̩ le̩ kpe̩ko̩ ñw ibe ebibi."
LEV,19,30,"Me̩ ki de o̩jo̩ uñmi-mi; me̩ ki la bʼe̩gahi mʼuña-mi kiafo̩ le̩: omi, Jihofa, de̩."
LEV,19,31,"Me̩ ki rida tugbo abo ku ma dʼ iche̩kpa kpai ake̩ma n; me̩ ki tejane̩ ma ku ma fʼume̩ bie̩ n; omi, Jihofa, O̩jo̩-me̩, de̩."
LEV,19,32,"E̩ ki kwane̩ dago ñw abiloji efufu; kʼe̩ la bʼojima mʼeju e̩ne̩ kʼi chʼogijo; e̩ ki la railo O̩jo̩-we̩: omi, Jihofa, de̩."
LEV,19,33,"I la che̩wñ kʼilowa ge̩ne̩ oj ane̩-we̩ kpai uwe̩, ame̩ ki chʼo ihianyi n."
LEV,19,34,"Ilowa kʼi ge̩ne̩ kpai uwe̩ adab o̩mane̩ ñw e̩, e̩ ki la fe̩do̩ owñ dab o̩la-we̩; todu ame̩ chʼamilowa oj ane̩ Ijipti le̩: omi, Jihofa O̩jo̩-me̩, de̩."
LEV,19,35,"Uji du ki dʼef ajo̩ ku me̩ ka n, owñ chʼef ujiji e̩wñ eñwa kpai ef uwoji e̩wñ kpai ef alu kʼe̩wñ nana kade."
LEV,19,36,"Me̩ ki nʼe̩bo̩ o̩kpakpa kpai okuta o̩kpakpa, kpai uñwʼe̩yo̩ o̩kpakpa, kpai uñwa ekpo o̩kpakpa: omi che Jihofa, O̩jo̩-me̩, kʼi ko me̩ kwʼoj ane̩ Ijipti dufu le̩."
LEV,19,37,"Me̩ ki la fejutʼuhio̩me̩-mi chaka kpai oji ajo̩ kʼu du te̩ chaka ku me̩ fʼu che: omi, Jihofa, de̩."
LEV,20,1,"Taku Jihofa ka ñwu Mose̩s kakini,"
LEV,20,2,"Anubi e-le̩ ge̩, uwe̩ ki ka ñw amo̩ma Israe̩l kakini, E̩ne̩ du kʼi chʼo̩ma Israe̩l, abe̩k ilowa kʼi ge̩ne̩ ef abo Israe̩l kʼi mʼo̩ma-wñ du ñwu Mole̩k, ma adʼu kpa chuu; amone̩ ane̩ le̩ ako okuta ro̩ dʼowñ."
LEV,20,3,"Omi onugo afʼeju-mi kparʼe̩ne̩ le̩, kʼu nako̩da bʼef amone̩-wñ te̩, todabu kʼi dʼo̩ma-wñ oka ñwu Mole̩k, kʼi la fʼuña-mi kiafo̩ daji, kʼi ño̩ fʼodu-mi kiafo̩ bie̩."
LEV,20,4,"I la che̩wñ kʼamone̩ ane̩ le̩ fʼeju-ma kpo̩ e̩ne̩ le̩ bo re e̩gba kʼi adʼo̩ma-wñ oka ñwu Mole̩k, ku ma ma mʼu du kpa n,"
LEV,20,5,"e̩gbale̩ eju-mi akparʼe̩ne̩ le̩, kpai akwo̩ra unyi-wñ, oñ nakʼuma da bʼef amone̩-ma te̩, tʼowñ tʼabo du ku ma tʼo̩ ubi ajo̩ko̩ bo̩ Mole̩k."
LEV,20,6,"Onugo e̩ne̩ du kʼi arida tugbo amake̩ma kpai amabifa, ku ma jo̩ko̩ rʼuma ubi, eju-mi akparʼe̩ne̩ le̩, oñ nakʼo̩ da bʼef amone̩-wñ te̩."
LEV,20,7,"Todule̩ me̩ nache kʼo̩la-me̩ ki fo̩, ku me̩ ki mud abo kiafo̩; todu omi. Jihofa O̩jo̩-me̩, de̩."
LEV,20,8,"Me̩ ki la de uhio̩me̩-mi, ku me̩ che tʼeju-wñ; omi, Jihofa kʼi ache ku me̩ fo̩, de̩."
LEV,20,9,"Me̩ ki dʼe̩ne̩ du kʼi bʼata-wñ abe̩k iye-wñ ina kpa chuu; i fʼata-wñ abe̩k iye-wñ bina me̩, e̩bie̩-wñ dʼoji-wñ."
LEV,20,10,"I la che̩wñ kʼone̩ te̩mʼo̩ya e̩ne̩ omune̩, tʼe̩ne̩ ki te̩mo̩ o̩ya ekeji-wñ— tʼache̩ño̩ya le̩ tʼajo̩ko̩ le̩ ma ako kpa."
LEV,20,11,"Oñ e̩ne̩ kʼi bʼo̩ya ata-wñ dachi mʼago ofo e-ata-wñ du te̩ me̩: ekpa ma akpa ejeji ma chuu, e̩bie̩-ma nʼoji o̩la e-ma onugo."
LEV,20,12,"I la che̩wñ kʼone̩ bʼo̩ya o̩ma-wñ dachi, ma akʼejeji ma kpa chuu; ma fʼe̩wñ o̩mefa che me̩; e̩bie̩-ma nʼoji o̩la e-ma onugo."
LEV,20,13,"I la che̩wñ kʼe̩ne̩ke̩le̩ bʼe̩ne̩ke̩le̩ dachi alu ku ma che kpʼonobule̩, ejeji ma fʼe̩wñ ihie̩ne̩ che me̩; ekpa ma ako ma kpa chuu, e̩bie̩-ma nʼoji o̩la e-ma onugo."
LEV,20,14,"I la che̩wñ kʼone̩ fʼo̩ya ne̩ kʼi fʼiye-wñ ne̩ manyʼu e̩wñ ebita i che: ma agu uma jo ef una, tʼowñ, tʼama, todu kʼibe bibi du ki we edʼefu-me̩."
LEV,20,15,I la che̩wñ kʼe̩ne̩ke̩le̩ bʼe̩la abe̩re̩me̩le̩ dachi ma adʼu kpa chuu: me̩ ki ño̩ dʼe̩la abe̩re̩me̩le̩ le̩ kpa ge̩.
LEV,20,16,"1 la che̩wñ kʼonobule̩ te̩me̩rʼe̩la abe̩re̩me̩le̩ʼka kʼi kwo dachi ñw u, uwe̩ ki mʼonobule̩ kpai e̩la abe̩re̩me̩le̩ le̩ ko kpa; ekpa ma akpa ma chuu; e̩bie̩-ma nʼoji o̩la e-ma onugo."
LEV,20,17,"I la che̩wñ kʼone̩ mʼo̩maye-wñ onobule̩ du, owñ chʼo̩ma ata-wñ abe̩k o̩ma iye-wñ, kʼi la fʼago ofo-wñ li, kʼonobule̩ le̩ li ago ofo e-wñ; e̩wñ anyo̩ i che; ma la akʼuma da rinyo̩ eju amo̩ma aboma; i mʼago ofo e-o̩maye-wñ du te̩ me̩, i ane̩ udu-wñ."
LEV,20,18,"1 la che̩wñ kʼone̩ bʼonobule̩ kʼi kpo̩labie̩ dachi, kʼi la mʼago ofo-wñ du te̩; i la mʼe̩bi e̩bie̩-wñ du te̩ ofo me̩; onobule̩ le̩ la mʼe̩bi e̩bie̩-wñ bi te̩ me̩; ma akʼejeji-ma da bʼamone̩-ma te̩."
LEV,20,19,Uwe̩ ki la fʼo̩maye iye-we̩ abe̩k o̩maye ata-we̩ tago ofo n; todu amefu-wñ pio̩o̩ oñ i futago ofo le̩: ama ane̩ udu-ma.
LEV,20,20,"I la che̩wñ kʼone̩ bʼo̩ya omenyi-wñ abe̩k o̩ya o̩maye ata-wñ dachi, mak i fʼomenyi-wñ abe̩k ata-wñ tago ofo me̩; ama ane̩ adure-ma; ma abi o̩ma taku ma ku n."
LEV,20,21,"I la che̩wñ kʼone̩ mʼo̩ya o̩maye-wñ du, e̩wñ elifo̩ i che; i fʼo̩maye-wñ tago ofo me̩. Ejeji-ma abi o̩ma n."
LEV,20,22,"Todule̩ me̩ ki de e̩wñ uhio̩me̩-mi du, kpai oji ajo̩ du kʼu du te̩ ku me̩ fʼu che; todu kʼane̩ ugbo kʼu nako me̩ nyi ku me̩ dodo o̩mo̩, kʼi we ere̩ me̩ dufu."
LEV,20,23,"Ame̩ ki lule̩ tikpa e̩wñ o̩hio̩gu abo uche̩ichi e-kʼu nako rikpolo dufu bʼume̩ o̩gba te̩ n; todu abo le̩ fʼe̩wñ-i du che, oñ i kʼumi o̩la."
LEV,20,24,"U muda ka ñwu me̩ kakini, ame̩ ane̩ ane̩-ma, oñ nadʼu ñwu me̩ ki mud e-me̩, ane̩ ugbo kʼomi e̩nya kpai iño̩ acha i che. Omi che Jihofa, O̩jo̩-me̩, kʼi fʼume̩ daru bʼamone̩ ki bo̩ te̩."
LEV,20,25,"Todule̩ e̩la abe̩re̩me̩le̩ ki fe̩ kpai e-elifo̩ kpai e̩we̩ elifo̩ kpai e-kʼi fe̩ ki che̩daru ojoji eju-me̩ tila; me̩ ki nʼe̩la abe̩re̩me̩le̩ abe̩k e̩we̩, abe̩k e̩wñ du kʼi afa ane̩pe̩te̩ e-kʼomi fudate̩ ka kʼi chʼe̩wñ elifo̩ ñwu me̩ gwʼo̩la-me̩ ihie̩ne̩ n."
LEV,20,26,"Ame̩ ki fo̩ ñwu mi; todu, omi, Jihofa, afo̩, omi la fʼume̩ date̩ ojoji bʼamone̩ kibo̩ te̩, ku me̩ ki chʼabo e-mi."
LEV,20,27,"E̩ne̩ke̩le̩ abe̩k onobule̩ kʼi ake̩ma, abe̩k i abifa, ekpa ma akpa chuu; ma arʼokuta do ma; e̩bie̩-ma anʼoji o̩la e-ma."
LEV,21,1,"Taku Jihofa ka ñwu Mose̩s kakini, E̩ nako̩la ñw amatama, amo̩ma Aro̩n le̩, kʼe̩ ka ñwu ma kakini, E̩ne̩ du ki fʼo̩la-wñ daji tod abo ki ku ef abo-wñ n;"
LEV,21,2,"chai tod efu-wñ kʼi me̩rʼu anane̩, owñ chʼiye-wñ kpai ata-wñ kpai o̩ma-wñ e̩ne̩ke̩le̩ kpai o̩ma-wñ onobule̩ kpai o̩maye-wñ e̩ne̩ke̩le̩"
LEV,21,3,"kpai o̩maye-wñ onobule̩ e-kʼi ma mʼe̩ne̩ke̩le̩ n, (kʼi me̩rʼu anane̩, kʼi ma nʼo̩ko̩ mama ta n; i neke dʼo̩la-wñ ji tod uwñ)."
LEV,21,4,Abu kʼi chʼodu amone̩-wñ i adʼo̩la-wñ ji kʼi kpʼo̩la-wñ bie̩ n.
LEV,21,5,"I la nʼugbo du ku ma la akpe̩te̩ oji yeele n, ma ala o̩wo̩ meji ilagba-ma n, ma la akʼo̩re̩la-ma da re n."
LEV,21,6,"Ama ki fo̩ ñw O̩jo̩-ma, ma ki la kpʼodu O̩jo̩-ma bie̩ n; todu ma kʼe̩wñ iche̩bo̩ wa ñwu Jihofa lugbo una, owñ chʼuje̩wñ O̩jo̩-ma; todule̩ ama afo̩."
LEV,21,7,Ma adʼajo̩ko̩ abe̩k e̩ne̩ ku ma fʼu kpabie̩ chʼo̩ya n; ma anʼonobule̩ kʼo̩ko̩-wñ ko̩ n: todu atama afo̩ ñw O̩jo̩-wñ.
LEV,21,8,"Todule̩ uwe̩ achʼo kʼi fo̩; todu uje̩wñ e-O̩jo̩-we̩ i ako wa ñw u le̩: i afo̩ ñw e̩; todu omi, Jihofa kʼu naje̩ ñwu me̩ fo̩, omi afo̩ ge̩."
LEV,21,9,"I la che̩wñ kʼo̩ma onobule̩ atamaʼka fʼo̩la-wñ kpabie̩ ugbo o̩ko̩ eje̩, mak ata-wñ i bie̩ le̩; ma anʼuna fʼu gujo rinyo̩."
LEV,21,10,"Agboji amatama ki tʼo̩gba ef amo̩maye-wñ, e-ku ma fʼekpo ku ma ba tʼo̩la le̩ danyʼu oji, ku ma la kʼe̩wñ nyʼu o̩wo̩ e̩ko̩ kʼi kʼe̩wñ o̩la le̩ nyʼo̩la, owñ le̩ atʼiloji-wñ no̩ chukuchuku n, i la afʼe̩wñ o̩la-wñ na n;"
LEV,21,11,"i anyʼejefu ugbo kʼoku one̩ de̩ n, i la adʼo̩la-wñ ji tod ata-wñ abe̩k iye-wñ n;"
LEV,21,12,"i ñʼakwef uña kiafo̩ dufu n, i la afʼuña kiafo̩ e-O̩jo̩-wñ bie̩ n; todu e̩date̩ e-ekpo eba tʼoji e-O̩jo̩-wñ le̩ dʼo̩la-wñ: omi Jihofa de̩."
LEV,21,13,Onobule̩ ki ma mʼe̩ne̩ke̩le̩ n i ane̩ chʼo̩ya.
LEV,21,14,"O̩ya-ukuo̩ko̩ abe̩k e-kʼo̩ko̩-wñ ko̩ abe̩k e-ku ma fʼu kpabie̩ abe̩k ajo̩ko̩, abo e-le̩ i ane̩ n; chai onobule̩ kʼi ma mʼe̩ne̩ke̩le̩ n, kʼi chʼabo o̩lo̩pu e-wñ, e-le̩ i ane̩ chʼo̩ya,"
LEV,21,15,"todu kʼi wʼe efʼugbe̩-wñ bie̩ ef amone̩-wñ, todu omi che Jihofa kʼu naje̩ ñw u afo̩."
LEV,21,16,"Taku Jihofa ka ñwu Mose̩s kakini,"
LEV,21,17,"E̩ naka ñw Aro̩n kakini, Gbogbo nyʼo̩hio̩gu-me̩, e̩ne̩ du kʼi dʼef ugbe̩-we̩ kʼi chʼe̩no̩lo̩ kʼi te̩me̩ru kʼi kʼuje̩wñ e-O̩jo̩-wñ wa n."
LEV,21,18,"Todu e̩ne̩ du kʼi che kʼi chʼe̩no̩lo̩ ate̩me̩ru n, afeju abe̩k achika abe̩k e̩ne̩ kʼeju-wñ nyo̩lo̩ abe̩k e̩ne̩ kʼe̩gwagwunubi dʼo̩la-wñ,"
LEV,21,19,"abe̩k e̩ne̩ kʼe̩re̩-wñ abe̩k o̩wo̩-wñ guche̩,"
LEV,21,20,"abe̩k abuke abe̩k o̩di abe̩k e̩ne̩ kʼeju-wñ awo̩ abe̩k e̩ne̩ kʼi chʼabikwa, abe̩k e̩ne̩ kʼo̩la-wñ chemʼeikpa abe̩k e-kʼeikpa-wñ mukpo̩fo̩;"
LEV,21,21,"e̩ne̩ du kʼi chʼugbe̩ Aro̩n, atama le̩, kʼi chʼe̩no̩lo̩ re ate̩wa kʼi kʼe̩wñ wa ñwu Jihofa lugbo una n; abu kʼi chʼe̩no̩lo̩ i ate̩me̩rʼu kʼi kʼuje̩wñ O̩jo̩-wñ wa ñw u n."
LEV,21,22,"I aje̩ uje̩wñ e-O̩jo̩-wñ, tʼe-efo̩ e-efo̩ le̩, kpai e̩wñ kʼi afo̩ ofo,"
LEV,21,23,"i muda anyʼejefu ukpo ugbeju le̩ n; i la ate̩me̩rʼubo̩ iche̩bo̩ n, todabu kʼi chʼe̩no̩lo̩; kʼi we efʼe̩wñ-mi kiafo̩ bie̩: todu omi che Jihofa kʼu naje̩ ñwu ma fo̩."
LEV,21,24,"Abe̩le̩ Mose̩s ko̩la ñw Aro̩n, kpai amo̩ma-wñ e̩ne̩ke̩le̩, kpai amo̩ma Israe̩l chaka."
LEV,22,1,"Taku Jihofa ka ñwu Mose̩s kakini,"
LEV,22,2,"E̩ ka ñw Aro̩n kpai amo̩ma-wñ e̩ne̩ke̩le̩ ku ma himama e̩wñ e-amo̩ma Israe̩l kiafo̩, owñ chʼe-ku ma che kiafo̩ ñwu mi, ku ma we efʼodu-mi kiafo̩ bie̩; omi Jihofa de̩."
LEV,22,3,"E̩ naka ñwu ma kakini, E̩ne̩ du kʼi chʼugbe̩-me̩, gbogbo nyʼo̩hio̩gu-me̩, kʼi la te̩me̩rʼe̩wñ kiafo̩ e-kʼamo̩ma Israe̩l che kʼi fo̩ ñwu Jihofa, abu kʼo̩la-wñ chʼe̩daji, eko̩da ma akʼonugo e̩ne̩ le̩ da bʼeju-mi te̩: omi Jihofa de̩."
LEV,22,4,"E̩ne̩ du kʼi chʼugbe̩ Aro̩n, kʼi chʼe̩no̩ga ikpemute, abe̩k o̩la-wñ awʼomi aje̩ e̩wñ kiafo̩ le̩ n, gbogbo tak o̩la-wñ ki dabi afe̩. E̩ne̩ du ki do̩wo̩kadʼe̩wñ ki daji tod oku e̩wñ ki kadʼo kpai e̩ne̩ ki mʼo̩la da,"
LEV,22,5,"kpai e̩ne̩ du kʼi kado e̩wñ ki afa ane̩pe̩te̩ e-ki adʼo̩la one̩ ji, abe̩k e̩ne̩ ki aje̩ ñw o̩la-wñ daji, alu du kʼe̩daji-wñ chaka de̩—"
LEV,22,6,"onugo e̩ne̩ du kʼi ado̩wo̩kado e̩wñ e̩go̩-i, o̩la-wñ mudaji gbogbo tak olu ki tunyʼane̩; i la aje̩ e̩wñ kiafo̩ le̩ n, gbe̩gba kʼi fʼañ-o̩la-wñ gwe̩ ef omifo."
LEV,22,7,"Tak e̩gba kʼolu tunyʼane̩ o̩la-wñ afe̩; ubi e-le̩ tak i aje̩ e̩wñ kiafo̩ le̩, todu uje̩wñ e-wñ de̩."
LEV,22,8,"E̩wñ kʼi ku tinyo̩ ofo, abe̩k e-kʼame̩la fufana, i aje̩ kʼi fʼo̩la-wñ daji lugbo-wñ n: omi Jihofa de̩."
LEV,22,9,"Todule̩ ama ki fʼe̩wñ ide-mi de, tode̩gba ku ma nʼadure todu-wñ, ku ma la ku efu-wñ e̩gba ku ma fʼu bie̩: omi che Jihofa kʼu, naje̩ ñwu ma fo̩."
LEV,22,10,E̩ne̩ ejaduña du aje̩ e̩wñ kiafo̩ le̩ n. Abane̩ omune̩ kʼi dʼunyi atama kpʼe̩nuko̩lo̩ ku ma rʼo̩me̩ ñw u aje̩ e̩wñ kiafo̩ le̩ n.
LEV,22,11,"I muda che̩wñ kʼatama nʼo̩ko̩ fone̩ la ñw o̩la-wñ, e̩ne̩ le̩ aje̩; oñ abo ku ma bi ef unyi atama aje̩ e̩wñ e-wñ."
LEV,22,12,O̩ma atama kʼi mʼe̩ne̩ ejaduña du chʼo̩ko̩-wñ aje̩ e̩wñ ku ma du ne ate̩ ef e̩wñ kiafo̩ le̩ n.
LEV,22,13,"Ama iche̩wñ kʼo̩ma atama muda o̩yaukuo̩ko̩ abe̩k o̩ko̩-wñ kʼo̩, kʼi ma la nʼo̩ma n, kʼi mudabi tʼunyi ata-wñ alu kʼi de̩ o̩jo̩ imo̩to̩-wñ, onobule̩ le̩ aje̩ uje̩wñ e-ata-wñ; e̩ne̩ ejaduña du muda aje̩ n."
LEV,22,14,"Iche̩wñ kʼone̩ ma ma n, kʼi la fʼe̩wñʼka kiafo̩ je̩, e̩gbale̩ i adʼukpe̩lu omune̩ e̩wñ le̩ manyʼu kʼi ako e̩wñ kiafo̩ le̩ ñw ata-ma."
LEV,22,15,Ama ki fʼe̩wñ kiafo̩ e-kʼamo̩ma Israe̩l ko ne ñwu Jihofa bie̩
LEV,22,16,"ku ma je̩ ñw amo̩ma Israe̩l chʼudu abi ku ma je̩, e̩gba ku ma fʼe̩wñ-ma kiafo̩ le̩ je̩ n: todu omi che Jihofa kʼu naje̩ ñwu ma fo̩."
LEV,22,17,"Taku Jihofa ka ñwu Mose̩s kakini,"
LEV,22,18,"E̩ nako̩la ñw Aro̩n kpai amo̩ma-wñ e̩ne̩ke̩le̩, kpai amo̩ma Israe̩l chaka kakini, E̩ne̩ du kʼi chʼabunyi Israe̩l, abe̩k ilowa du kʼi dʼane̩ Israe̩l, kʼi dʼe̩wñ O̩jo̩ e-wñ wa, dagba i chʼoji kʼi da kʼi ara, dagba ki chʼe̩wñ ki gʼe̩do̩la-wñ aduwa ku ma mʼu du che iche̩bo̩ e̩gujo ñwu Jihofa,"
LEV,22,19,"todu kʼame̩ ki rʼo̩ e̩do̩ mak o̩ko̩ kʼi mufu me̩ du wa, dagba i chʼokuno̩ abe̩k ala abe̩k ewo."
LEV,22,20,Ama me̩ ki dʼe̩wñ du ki nyo̩lo̩ wa n; todu e-le̩ arʼo̩ e̩do̩ n.
LEV,22,21,"Oñ e̩ne̩ du kʼi adʼe̩wñ iche̩bo̩ ure̩do̩ wa ñwu Jihofa kʼi fʼoji kʼi da ñw u ra, abe̩k e̩wñ kʼi gʼe̩do̩la-wñ aduwa, dagba ki chʼokuno̩, dagba i chʼe̩wño̩re̩ egini, i amufu tak i arʼo̩ e̩do̩; i ki nʼe̩nyo̩lo̩ du n."
LEV,22,22,"Me̩ ki kʼafeju, abe̩k e-kʼachiku-wñ muguche̩, abe̩k i nyo̩lo̩, abe̩k ikete abe̩k abikwa, abe̩k eikpa, wa ñwu Jihofa n, me̩ ki ko abo e-le̩ wa che iche̩bo̩ e̩gujo oj ubo̩ iche̩bo̩ ñwu Jihofa n."
LEV,22,23,"Me̩ neke gʼe̩do̩la-me̩ adʼo̩ko̩kuno̩ abe̩k e̩wño̩re̩ egini e̩ neke nʼe̩wñ ki nyarʼo̩la ugboʼka abe̩k i jiji tʼo̩la le, wa ñw u; i muda arʼo̩ e̩do̩ tod oji ku ma da n."
LEV,22,24,"Me̩ ki la kʼe̩la du kʼeikpa-wñ gwenunu, abe̩ku ma fʼu dema, abe̩k ekpo̩fo̩, abe̩k eko̩da, wa ñwu Jihofa n; me̩ ki che abe̩le̩ ane̩-me̩ n;"
LEV,22,25,me̩ la agba e̩wñ-iʼka kwʼo̩wo̩ ononojo ku me̩ duwa ki chʼuje̩wñ O̩jo̩-me̩ n. Todu e̩kpabie̩-ma dʼo̩la-ma; ma chʼe̩nyo̩lo̩; e-le̩ arʼo̩ e̩do̩ todu me̩ n.
LEV,22,26,"Taku Jihofa ka ñwu Mose̩s kakini,"
LEV,22,27,"E̩gba ku ma bi o̩kokuno̩ abe̩k ala abe̩k ewo e̩gbale̩ i atʼubi iye-wñ o̩jo̩ mebie; akwo o̩jo̩ e̩ke̩jo̩-wñ gbogbo alo i arʼo̩ e̩do̩ ku me̩ dʼu chʼe̩wñ O̩jo̩, owñ chʼe̩wñ O̩jo̩ ku ma du wa ñwu Jihofa lugbo una."
LEV,22,28,"Dagba i chʼo̩kokuno̩ abe̩k e̩wño̩re̩ egini, me̩ ki kpa o̩ma kpʼiye-wñ o̩jo̩ okate n."
LEV,22,29,"E̩gba ku me̩ kpa e̩wñ ugwa ñwu Jihofa, me̩ ki kpa alu kʼi arʼo̩ e̩do̩."
LEV,22,30,Me̩ aje̩ kpa o̩jo̩ le̩ gbage̩de̩; me̩ ki tʼe-du no̩ gbʼodudu n: omi Jihofa de̩.
LEV,22,31,Abe̩le̩ ame̩ ki de uko̩ kʼu te̩ ku me̩ la che: omi Jihofa de̩.
LEV,22,32,"Me̩ ki la kpʼodu-mi kiafo̩ bie̩ n, e̩fo̩ nafo̩ ef amo̩ma Israe̩l; omi, Jihofa kʼu naje̩ ñwu me̩ fo̩, de̩,"
LEV,22,33,"e-kʼi mʼume̩ ko kwʼoj ane̩ ljipti dufu, kʼu chʼO̩jo̩-me̩; omi Jihofa de̩."
LEV,23,1,"Taku Jihofa ka ñwu Mose̩s kakini,"
LEV,23,2,"E̩ nako̩la ñw amo̩ma Israe̩l, kʼe̩ la ka ñwu ma kakini, I chʼe-iko, iko uje̩wñ uyo̩ e-ku Jihofa date̩, owñ chʼe-ku me̩ atakoya-wñ kʼi chʼudo̩ ujeju kiafo̩, e-le̩ diʼiko iko uje̩wñ uyo̩-mi kʼu date̩."
LEV,23,3,"O̩jo̩ me̩fa ma achʼuko̩lo̩: o̩jo̩ e̩kebie-wñ muda chʼugugu yo̩o̩ e-uñmi, udo̩ ujeju kiafo̩ i che; alu du kʼuko̩lo̩ de̩ me̩ ki che n: ugugu yo̩o̩ ñwu Jihofa i che odo-me̩ chaka."
LEV,23,4,"E-i la chʼuje̩wñ uje̩wñ uyo̩ ku Jihofa dʼiko-wñ te̩, owñ chʼudo̩ ujeju kiafo̩, e-ku me̩ atakoya-wñ iko-wñ."
LEV,23,5,"Ochu ejodudu, ane̩ o̩jo̩ e̩ke̩gwe̩le̩ ochu le̩, chʼElaloji e-Jihofa."
LEV,23,6,O̩jo̩ e̩ke̩gwe̩lu ochu le̩ chʼuje̩wñ uyo̩ ñwu Jihofa ku ma aje̩ akala ki ma nʼo̩jo̩wu efu n le̩: o̩jo̩ mebie me̩ aje̩ akala ki ma nʼo̩jo̩wu efu n.
LEV,23,7,O̩jo̩ ejodudu-wñ me̩ achʼujeju kiafo̩; me̩ achʼuko̩lo̩ akanya du n.
LEV,23,8,Me̩ muda akʼe̩wñ wa ñwu Jihofa lugbo una o̩jo̩ mebie; o̩jo̩ e̩kebie-wñ laño̩ chʼujeju kiafo̩ ge̩; me̩ ki chʼuko̩lo̩ akanya du n.
LEV,23,9,"Taku Jihofa ka ñwu Mose̩s kakini,"
LEV,23,10,"E̩ nako̩la ñw abo Israe̩l, kʼe̩ la ka ñwu ma kakini, E̩gba ku me̩ lewa oj ane̩ e-kʼu nadu ñwu me̩ ku me̩ la fʼe̩wñ oko o̩mo̩ kpa, e̩gbale̩ me̩ akʼoti ki tʼo̩gba ef e̩wñ ku me̩ kpa le̩ wa ñw ata-ma;"
LEV,23,11,"tak i ami oti le̩ ejo o̩gba Jihofa, kʼame̩ ki rʼo̩ e̩do̩; o̩jo̩ñwa o̩jo̩ ugugu yo̩o̩ le̩ tak atama amʼi ejo."
LEV,23,12,"Oñ o̩jo̩ ku me̩ mi oti le̩ ejo, me̩ adʼokolo o̩mo̩do̩ʼka kʼi mufu wa kʼi chʼe̩wñ iche̩bo̩ e̩gujo ñwu Jihofa."
LEV,23,13,E̩wñ ele ku me̩ aduwa manyʼu chʼomu te̩ke̩te̩ke̩ alu ukpe̩gwa meji kʼekpo gwe̩gwa nyʼu e-le̩ chʼe̩wñ eduwa ñwu Jihofa lugbo una kʼi akpo; iche̩bo̩ omi-wñ ki amanyʼu achʼomi achiwebe̩te̩ma ukpe̩le̩ hin oka.
LEV,23,14,"Me̩ ki la je̩ akala kpai e̩wñ e̩yo̩ e̩ro̩ n, kpai e-emimi n, gbogbo kad o̩jo̩ ku me̩ kʼe̩wñ O̩jo̩-me̩ wa le̩: e̩wñ uhio̩me̩ gbogbo nyʼo̩hio̩gu-me̩ odo-me̩ chaka i che."
LEV,23,15,"Taku me̩ achane̩ ekaluka o̩jo̩-wñ akwo o̩jo̩ñwa o̩jo̩ uñmi le̩, owñ chʼo̩jo̩ ku ma kʼoti iche̩bo̩ emiejo le̩ wa; ebie mebie ajo̩ yiili,"
LEV,23,16,me̩ akaluka o̩jo̩ ooje gbogbo wʼo̩jo̩ñwa o̩jo̩ uñmi e̩kebie le̩; taku me̩ adʼe̩wñ ele tito̩ wa ñwu Jihofa.
LEV,23,17,"Me̩ akʼakala meji eji ku ma ami ejo kwef unyi-me̩ wa, ma ki nʼomu te̩ke̩te̩ke̩ ukpe̩gwa meji che akala le̩, o̩jo̩wu adʼefu-wñ taku ma de̩, kʼi chʼe̩wñ ejo̩ga ñwu Jihofa."
LEV,23,18,"Me̩ ki la ko amo̩mokolo mebie ku ma chʼo̩mo̩do̩ʼka ku ma mufu, wa manyʼakala le̩, wate̩, kpai o̩ma okuno̩ o̩ko̩ʼka, kpai amokolo meji; abʼe-le̩ achʼe̩wñ iche̩bo̩ e̩gujo ñwu Jihofa, manyʼe̩wñ ele-wñ kpai iche̩bo̩ omi-wñ, owñ chʼe̩wñ eduwa lugbo una kʼi akpo ru Jihofa."
LEV,23,19,"Taku me̩ adʼomobukoʼka wa chʼiche̩bo̩ adure, kpai amo̩mʼokolo meji ku ma chʼo̩mo̩do̩ʼka o̩do̩ʼka tod iche̩bo̩ ure̩do̩."
LEV,23,20,Tak atama ami e-le̩ ejo manyʼakala e-ejo̩ga e̩wñ oko manyʼamo̩mʼokolo meji le̩ kʼi chʼe̩wñ emiejo o̩gba Jihofa; abʼe-le̩ afo̩ ñwu Jihofa tod atama le̩.
LEV,23,21,"Taku me̩ atʼakoya o̩jo̩ le̩ gbage̩de̩, ki chʼujeju kiafo̩ ñwu me̩; me̩ ki chʼuko̩lo̩ akanya du n: uhio̩me̩ ogbegbele̩ odo-me̩ chaka gbogbo nyʼo̩hio̩gu-me̩ i che."
LEV,23,22,"Oñ e̩gba ku me̩ kpa e̩wñ oko ane̩-me̩ le̩, uwe̩ ki kpa gbogbo nyʼalu o̩me̩ oko-we̩ kpa n, e̩ ki la ya e̩fiye̩ e̩wñ oko-we̩ jo̩ n: uwe̩ ki tʼe-le̩ no̩ todu ame̩no̩bata kpai amilowa: omi, Jihofa O̩jo̩-me̩, de̩."
LEV,23,23,"Taku Jihofa ka ñwu Mose̩s kakini,"
LEV,23,24,"E̩ nako̩la ñw abo Israe̩l kakini, Ochu ekebie, o̩jo̩ ejodudu ochu le̩, me̩ añmi, urewa e-ogu ekpa i che, owñ chʼujeju kiafo̩."
LEV,23,25,Me̩ ki chʼuko̩lo̩ akanya du n; me̩ ki la kʼe̩wñ wa ñwu Jihofa lugbo una.
LEV,23,26,"Taku Jihofa ka ñwu Mose̩s kakini,"
LEV,23,27,"O̩jo̩ e̩ke̩gwa ochu e̩kebie-i chʼo̩jo̩ e̩wñ e̩boma; ujeju kiafo̩ ñwu me̩ i che, me̩ ki la hi onugo-me̩ wane̩, ku me̩ ko e̩wñ wa ñwu Jihofa lugbo una."
LEV,23,28,"Me̩ ki la chʼuko̩lo̩ du o̩jo̩ le̩ n; todu o̩jo̩ e̩wñ e̩boma i che, kʼama ki fʼe̩wñ e̩boma che todu me̩ o̩gba Jihofa O̩jo̩-me̩."
LEV,23,29,"Todu onugo e̩ne̩ du kʼi ma hi o̩la-wñ wane̩ o̩jo̩ le̩ n, ma ako̩da bʼef amone̩-wñ te̩."
LEV,23,30,"E̩ne̩ du kʼi fʼuko̩lo̩ ʼka che o̩jo̩ le, nakpʼonugo e̩ne̩ le̩ rinyo̩ bʼef amone̩-wñ te̩."
LEV,23,31,Alu du kʼuko̩lo̩ chaka de̩ me̩ ki che n: uhio̩me̩ ogbegbele̩ odo-me̩ chaka i che gbogbo nyʼo̩hio̩gu-me̩.
LEV,23,32,"O̩jo̩ ku me̩ añmi yo̩o̩ i che, me̩ ki la hi onugo-me̩ wane̩; ane̩ o̩jo̩ e̩ke̩la ochu le̩, akwo olane̩ o̩jo̩ le̩ gbogbo kad olane̩ o̩jo̩ñwa-wñ me̩ ade o̩jo̩ uñmi-me̩ le̩."
LEV,23,33,"Taku Jihofa ka ñwu Mose̩s kakini,"
LEV,23,34,"E̩ nako̩la ñw abo Israe̩l kakini, O̩jo̩ e̩ke̩gwe̩lu ochu e̩kebie-i chʼuje̩-wñ uyo̩ e-ebu emu; me̩ aje̩ e-le̩ ñwu Jihofa o̩jo̩ mebie."
LEV,23,35,"O̩jo̩ ejodudu-wñ ki chʼo̩jo̩ ujeju kiafo̩, me̩ ki che uko̩lo̩ akanya du o̩jo̩ le̩ n."
LEV,23,36,"Me̩ ki ko e̩wñ wa ñwu Jihofa lugbo una gbogbo o̩jo̩ mebie; o̩jo̩ e̩ke̩jo̩-wñ ki chʼujeju kiafo̩ ñwu me̩, oñ me̩ akʼe̩wñ wa ñwu Jihofa lugbo una; ujeju eju ekpa i che; me̩ ki chʼuko̩lo̩ akanya du n."
LEV,23,37,"Abʼe-le̩ chʼuje̩wñ uyo̩ e-Jihofa kʼi dʼo̩jo̩-wñ te̩, owñ chʼe-ku me̩ atʼakoya-wñ kʼi mud iko iko ujeju kiafo̩ ku me̩ ki kʼe̩wñ wa ñwu Jihofa lugbo una, owñ chʼiche̩bo̩ e̩gujo kpai e̩wñ ele, e̩wñ iche̩bo̩ du kpai iche̩bo̩ omi, okoka-wñ nʼo̩jo̩ e-wñ;"
LEV,23,38,"e-le̩ chʼojoji ñw o̩jo̩ uñmi o̩jo̩ uñmi e-Jihofa, kpʼele-me̩, kpʼoji ku me̩ da du, kpʼe̩wñ ku me̩ gʼe̩do̩la-me̩ ako wa, owñ chʼe-ku me̩ ako wa ñwu Jihofa."
LEV,23,39,"Ama o̩jo̩ e̩ke̩gwe̩lu ochu e̩kebie le̩, e̩gba ku me̩ mʼe̩ro ane̩ le̩ ko wa jo̩, me̩ ki de uje̩wñ uyo̩ e-Jihofa le̩ o̩jo̩ mebie; o̩jo̩ ejodudu-wñ chʼo̩jo̩ uñmi, o̩jo̩ e̩ke̩jo̩-wñ laño̩ chʼo̩jo̩ uñmi ge̩."
LEV,23,40,"Oñ o̩jo̩ ejodudu-wñ me̩ akʼe̩ro oli uto̩, kpai ima oli oli ki dab e̩kpe̩, kpai e̩to̩ oli ki hidu, kpai oli wilo ki jʼeti aji nyʼo̩wo̩; oñ me̩ ki jo̩ agwoguyo̩ o̩gba Jihofa, O̩jo̩-me̩ gbogbo o̩jo̩ mebie."
LEV,23,41,Me̩ ki la de e-le̩ kʼi chʼuje̩wñ uyo̩ ñwu Jihofa O̩jo̩-me̩ o̩jo̩ mebie o̩do̩ da o̩do̩ da; uhio̩me̩ ogbegbele gbogbo nyʼo̩hio̩gu-me̩ i che; me̩ ade e-le̩ ef ochu e̩kebie.
LEV,23,42,"Me̩ ki jo̩ ef ala ala o̩jo̩ mebie; e̩ne̩ du kʼi chʼo̩mane̩ Israe̩l agugu ef ala,"
LEV,23,43,"todu kʼamo̩lo̩pu-me̩ ki ma ka kʼomi je̩ ñw amo̩ma Israe̩l gugu ef ala ala e̩gba kʼu ko ma kwʼoj ane̩ Ijipti wa: omi, Jihofa O̩jo̩-me̩, de̩."
LEV,23,44,Abe̩le̩ Mose̩s ka e̩wñ ki chʼuje̩wñ uyo̩ e-Jihofa kʼi dʼo̩jo̩-wñ te̩ jane̩ ñw abo Israe̩l.
LEV,24,1,"Oñ Jihofa ka ñwu Mose̩s kakini,"
LEV,24,2,"E̩ nañwa ñw amo̩ma Israe̩l ku ma kʼekpo o̩lif hiolo e-ku ma de̩ wa ñw e̩ tod agege le̩, kʼi je̩ ñw ugane̩ mʼane̩ ne̩ o̩ko̩ko̩lo̩."
LEV,24,3,"Aro̩n afʼu te̩ru jo̩ ejo̩do̩da ukpo ugbeju e-ibenu ef unyabo ujeju o̩gba Jihofa, akwo ej ane̩ gbogbo nyʼodudu o̩ko̩ko̩lo̩; uhio̩me̩ ogbegbele̩ gbogbo nyʼo̩hio̩gu-me̩ i che."
LEV,24,4,I akʼagege-wñ te̩ru jʼoji akete o̩jamalia hiolo o̩gba Jihofa le o̩ko̩ko̩lo̩.
LEV,24,5,Tak e̩ mʼomu te̩ke̩te̩ke̩ du kʼe̩ fʼakala me̩gweji de̩; ukpe̩gwa meji ajʼef akalaʼka.
LEV,24,6,"Tak e̩ kʼo jo̩ oj itebulu o̩jamalia hiolo kʼi dʼo̩gba Jihofa le̩ o̩gba o̩gba meji, e̩fa-wñ chʼo̩gbaʼka."
LEV,24,7,"Tak uwe̩ ki du frankinse̩ns hiolo nʼoji o̩gba meji le̩, todu kʼi manyʼuje̩wñ le̩ kʼi chʼe̩wñ urewa ku ma ko wa ñwu Jihofa lugbo una."
LEV,24,8,"O̩jo̩ uñmi du i a te̩ru jo̩ o̩gba Jihofa o̩ko̩ko̩lo̩, todu amo̩ma Israe̩l; alo ogbegbele̩ i che."
LEV,24,9,"E-le̩ la achʼe-Aro̩n kpai amo̩ma-wñ e̩ne̩ke̩le̩; oñ ma aje̩ ugboʼka kiafo̩, todu i chʼe̩wñ efo̩ e-e̩fo̩ ñw owñ kwef e̩wñ ku ma kowa ñwu Jihofa lugbo una; uhio̩me̩ ogbegbele̩ i che."
LEV,24,10,"Tak e̩ne̩ʼka kʼiye-wñ chʼabo Israe̩l, kʼata-wñ la chʼabo Ijipti, kwodufu nyef amo̩ma Israe̩l; oñ o̩ma onobule̩ Israe̩l le̩ kpai e̩ne̩ Israe̩lʼka kʼuja bʼo̩la-ma ef uru le̩,"
LEV,24,11,"tak o̩ma e-onobule̩ Israe̩l le̩ chakpabie̩ Odu le̩, oñ i fʼina bʼu. Taku ma mʼu du wʼugbo Mose̩s. Odu iye-wñ la ko̩ Shelomit, o̩ma Dibri ef abo o̩lo̩pu Dan."
LEV,24,12,Oñ ma fʼu dahi te̩ ku ma gbo̩ oji-wñ kwʼalu Jihofa.
LEV,24,13,"Taku Jihofa ka ñwu Mose̩s kakini,"
LEV,24,14,"Mʼe̩ne̩ kʼi bina le̩ du dufu wʼo̩do̩da uru-i; oñ e̩ne̩ du kʼi gbʼo̩, ma ki kʼo̩wo̩-ma nʼoji-wñ, tak abo o̩gbadu-i chaka ki kʼokuta ro̩ dʼowñ."
LEV,24,15,"E̩ ño̩ ka ñw amo̩ma Israe̩l kakini, E̩ne̩ du kʼi fʼO̩jo̩-wñ bina anʼudu adure-wñ."
LEV,24,16,"Oñ e̩ne̩ kʼi achʼakpabie̩ odu Jihofa, ekpa ma akpa e̩ne̩ le̩, abo ujeju-i chaka arʼokuta ñw u chuu; alu ku ma che o̩mane̩ ma ñʼache ilowa ge̩, e̩gba kʼi fʼakpabie̩ Odu le̩ che, ma adʼu kpa."
LEV,24,17,"E̩ne̩ ki la fʼone̩ gwo kʼi leku, ma adʼu kpa chuu."
LEV,24,18,"E̩ne̩ du kʼi la fʼe̩la abe̩re̩me̩le̩ gwo kʼi leku adʼakoji-wñ ñw e̩ne̩ ki nʼe̩ ge̩, oji akoji oji."
LEV,24,19,"I la che̩wñ kʼone̩ fʼekeji-wñ nyʼo̩lo̩, alu kʼi chʼe̩ne̩ le̩, alu le̩ ma achʼo,"
LEV,24,20,"e̩guche̩ akoji e̩guche̩, eju akoji eju, enyi akoji enyi; alu du kʼi fʼone̩ nyʼo̩lo̩, alu le̩ ma achʼo."
LEV,24,21,E̩ne̩ kʼi fʼe̩la abe̩re̩me̩le̩ kpa adʼakoji-wñ wa; oñ e̩ne̩ kʼi fʼone̩ kpa ma akpa e̩ne̩ le̩.
LEV,24,22,"Oji ajo̩-wñ ugbo me̩ achʼokate alu ki de̩ ñw ilowa abe̩le̩ i ade̩ ñw o̩mane̩ ge̩; todu omi, Jihofa O̩jo̩-me̩, de̩."
LEV,24,23,"Taku Mose̩s ka ñw amo̩ma Israe̩l; oñ ma mʼe̩ne̩ kʼi bina le̩ du kwef uru dufu, ma la kʼokuta ro̩ dʼo. Abe̩le̩ amo̩ma Israe̩l la che alu ku Jihofa ñwa ñwu Mose̩s."
LEV,25,1,"Taku Jihofa ka ñwu Mose̩s oj uwo Sainai, kakini,"
LEV,25,2,"E̩ nako̩la ñw amo̩ma Israe̩l, kʼe̩ la ka ñwu ma kakini, E̩gba ku me̩ lewa oj ane̩ e-kʼu nadu ñwu me̩, ane̩ le̩ añmi o̩jo̩ uñmi ñwu Jihofa."
LEV,25,3,"O̩do̩ me̩fa uwe̩ agbe̩ e̩wñ oko-we̩, oñ o̩do̩ me̩fa uwe̩ año̩ achiwebe̩te̩ma-we̩ kʼe̩ la ya e̩ro-wñ jo̩;"
LEV,25,4,"o̩do̩ e̩kebie-wñ muda chʼo̩do̩ uñmi e-uñmi tod ane̩ le̩, eñmi ñwu Jihofa i che; e̩ ki gbe̩ e̩wñ oko-we̩ n, e̩ ki la ño̩ achiwebe̩te̩ma-we̩ n."
LEV,25,5,Uwe̩ ki la ya inane̩ uche̩-we̩ kpai e̩ro achiwebe̩te̩ma kʼe̩ ma ño̩ n le̩ jo̩ n; o̩do̩ uñmi yo̩o̩ tod ane̩ le̩ i ache.
LEV,25,6,"Uñmi ane̩ le̩ akʼuje̩-wñ ñwu me̩; todu uwe̩ kpai adu-we̩ e̩ne̩ke̩le̩ kpai adu-we̩ onobule̩ kpai e̩nuko̩lo̩-we̩ kʼe̩ rʼo̩me̩ ñw u, kpai e̩ne̩-we̩ kʼi kwʼane̩ omune̩ wa ge̩ne̩ ugbo uwe̩;"
LEV,25,7,"kpai todu ame̩la-we̩ abe̩re̩me̩le̩, kpai ame̩wñ iñmi ki jo̩ ane̩-we̩, unawo e̩wñ ki ako dufu chaka chʼutodu uje̩wñ."
LEV,25,8,"Tak uwe̩ akaluka o̩do̩ uñmi mebie, owñ chʼo̩do̩ mebie mebie ugbo mebie; oñ aluka o̩jo̩ du ef o̩do̩ uñmi mebie le̩ achʼo̩do̩ 49 ñw e̩."
LEV,25,9,Tak uwe̩ aje̩ ñwu ma fʼo̩kakachi fa taa o̩jo̩ e̩ke̩gwa ochu e̩kebie le̩; o̩jo̩ ku ma che e̩wñ e̩boma le̩ oñ me̩ aje̩ ñw o̩kakachi le̩ fa taa ugbo du oj ane̩-me̩.
LEV,25,10,"Ame̩ ñʼache kʼo̩do̩ ooje-wñ le̩ ki fo̩, ku me̩ fʼakoya omi nʼo̩la-mi ta ugbo du ojane̩-me̩ ñw abo du ku ma dodo o̩mo̩. I achʼo̩do̩ o̩ga echi ñwu me̩; e̩ne̩ne̩ne̩ne̩-me̩ adabi tʼane̩ e-wñ kʼi ne̩, oñ e̩ne̩ne̩ne̩ne̩-me̩ adabi nyʼakwora unyi-wñ."
LEV,25,11,"O̩do̩ ooje-wñ le̩ achʼo̩do̩ o̩ga echi ñwu me̩; ame̩ agbe̩ e̩wñ n, me̩ la aya inane̩-wñ kpai e̩ro achiwebe̩te̩ma ku me̩ ma ño̩ n jo̩ o̩do̩ le̩ n."
LEV,25,12,Todu o̩do̩ o̩ga echi i che; i afo̩ ñwu me̩; eje̩ me̩ aje̩ e̩wñ oko-me̩ ofofo.
LEV,25,13,O̩do̩ o̩ga echi-i e̩ne̩ne̩ne̩ne̩-me̩ adabi tʼunyi e-wñ.
LEV,25,14,"I la che̩wñ ku me̩ fʼe̩wñ ta ñw ekeji-me̩ la, abe̩ku me̩ la e̩wñ ef o̩wo̩ ekeji-me̩, ame̩ ki chʼomune̩ je̩ n."
LEV,25,15,"Aluka o̩do̩ ki da abu kʼo̩do̩ o̩ga echi lale alu le̩ oñ e̩ lo kʼe̩ la e̩wñ o̩wo̩ ekeji-we̩, alukʼo̩do̩ ku ma ko e̩wñ oko-wñ wʼunyi bo̩ alu le̩ i ata ñw uwe̩ la."
LEV,25,16,"O̩do̩-wñ wewe mak e̩ dʼo̩ko̩ tʼo̩, o̩do̩-wñ ma bo̩ wewe n mak e̩ bʼo̩ko̩-wñ wane̩, todu e̩wñ kʼane̩ le̩ ako dufu o̩do̩ da o̩do̩ da oñ i ta ñw e̩ la."
LEV,25,17,"Me̩ ki la dʼomune̩ mʼane̩ n, e̩ ki muda railo O̩jo̩-we̩: todu omi, Jihofa O̩jo̩-me̩, de̩."
LEV,25,18,"Todule̩ me̩ ache teju e̩wñ uhio̩me̩-mi, ku me̩ laño̩ de oji ajo̩ kʼu du te̩ ku me̩ la che; abe̩le̩ taku me̩ adodo ane̩-me̩ le̩ to̩ko̩o̩."
LEV,25,19,"Ane̩ le̩ la arʼo̩je̩ ñwu me̩, oñ me̩ aje̩ kefu, ku me̩ la dodo o̩mo̩ to̩ko̩o̩."
LEV,25,20,"I la che̩wñ kʼame̩ kakini, E̩wñ a aje̩ o̩do̩ e̩kebie-wñ ta? Me̩ go, ma je̩ ñw a gbe̩ e̩wñ n, a la aya e̩wñ oko-wa jo̩ n;"
LEV,25,21,"omi añwa ñw e̩nyo̩-mi kʼi lewa abʼume̩ ma o̩do̩ e̩ke̩fa le̩, kʼi arʼo̩je̩ alu o̩do̩ me̩ta."
LEV,25,22,"Taku me̩ ako e̩wñ gbe̩ o̩do̩ e̩ke̩jo̩-wñ, ame̩ anʼe̩wñ oko-me̩ igbele aje̩; gbogbo wʼiko ku ma ko e̩wñ o̩do̩ e̩ke̩la le̩ wʼunyi, me̩ aje̩ e̩wñ igbele."
LEV,25,23,One̩ adʼane̩ le̩ ta pioo n; todu omi nʼane̩ le̩; todu ame̩ chʼamilowa kpai abane̩ omune̩ ugbo mi.
LEV,25,24,"Oñ oj ane̩ du ku me̩ ne̩ le̩, me̩ aje̩ ñw one̩ ki gbʼane̩-wñ tane̩."
LEV,25,25,"I la che̩wñ kʼale fʼo̩maye-we̩ mu kʼi la mʼane̩-wñ ojiʼka du ta, e̩gbale̩ abʼo̩wo̩ ata-wñ abe̩k abo̩wo̩ iye-wñ awa kʼi mʼe̩wñ kʼo̩maye-wñ ko ta le̩ gba tane̩."
LEV,25,26,"I la che̩wñ kʼone̩ ma nʼe̩ne̩ du kʼi agba tane̩ n, tak e̩wñ chane̩ era ñw u kʼi fʼe̩wñ kʼi ane̩ gbʼo̩ tane̩ li,"
LEV,25,27,"e̩gbale̩ i ki fʼaluka o̩do̩ kʼi ko ta le̩ lo, kʼi dabi kʼo̩ko̩ e-ki bo̩ nʼoji-wñ ñw e̩ne̩ kʼi ta ñw u la le̩; tak i adabi tʼoj ane̩-wñ."
LEV,25,28,"I muda che̩wñ kʼo̩wo̩-wñ ma tu kʼi adabi gba ñw o̩la-wñ n, e̩gbale̩ e̩wñ kʼi ta le̩ ajʼef o̩wo̩ e̩ne̩ kʼi la gbogbo wʼo̩do̩ o̩ga echi; ma atʼo̩wo̩ ñw u o̩do̩ o̩ga echi le̩, oñ i adabi tʼoj ane̩-wñ."
LEV,25,29,"I la che̩wñ kʼone̩ mʼunyi ki dʼef ewo ki nʼaku du ta, mak i chenʼo̩da kʼi adabi gba tane̩ tak o̩do̩ kʼi dʼu ta le̩ muda; i la anʼo̩da e̩gba tane̩ gbogbo nyʼo̩do̩ odukulu."
LEV,25,30,"I muda che̩wñ ku ma ma gba tane̩ tak o̩do̩ da n, e̩gbale̩ unyi ki dʼef ewo ki nʼaku le̩ amud e-e̩ne̩ kʼi la pioo, gbogbo nyʼo̩hio̩gu-wñ; ma atʼo̩ no̩ o̩do̩ o̩ga echi le̩ n."
LEV,25,31,"Unyi ki muda dʼewo ojoko ojoko kʼi ma nʼaku n, abʼe-le̩ ma alo manyʼane̩ uche̩ egbili; abʼe-le̩ ma neke gba tane̩, ma la atʼo̩ no̩ o̩do̩ o̩ga echi le̩ chuu."
LEV,25,32,"I muda chʼewo ewo abo Lifai, abo Lifai la neke gba unyi du ku ma ne̩ ewo ewo-ma le̩ tane̩ iko tʼiko du."
LEV,25,33,"I la che̩wñ kʼe̩ne̩ Lifaiʼka ma gbʼo̩ tane̩ n, mak unyi ku ma duta ewo ugbo kʼane̩-wñ de̩ ma atʼo̩ no̩ o̩do̩ o̩ga echi; todu unyi abo Lifai ki jʼewo ewo-ma chʼane̩ kʼama ne̩ ef amo̩ma Israe̩l."
LEV,25,34,Ane̩ ije̩ ame̩wño̩re̩-ma kʼi lʼewo ewo-ma daka ma ata n; todu ane̩-ma o̩pioo i che.
LEV,25,35,"I la che̩wñ kʼale fʼo̩maye-we̩ kʼi dʼugbo-we̩ mu kʼo̩wo̩-wñ nyaru e̩wñ, e̩gbale̩ uwe̩ ki gbʼo̩ nyi; i agugu ugbo we̩ dabe̩ne̩ kʼilowa abe̩k abo ane̩ omune̩."
LEV,25,36,"E̩ ki gbʼo̩ko̩ ugwo̩la abe̩k ile ugbo-wñ n, e̩ ki muda railo O̩jo̩-we̩, kʼo̩maye-we̩ ki gugu kpenyʼuwe̩."
LEV,25,37,"Uwe̩ ki mʼo̩ko̩ ñw u kʼi dʼugwo̩la-wñ manyʼu ñw e̩ n, e̩ ki la jʼile ugbo uje̩wñ kʼe̩ du ñw u je̩ n."
LEV,25,38,"Omi che Jihofa, O̩jo̩-me̩ kʼi ko me̩ kwʼoj ane̩ Ijipti dufu, kʼu dʼane̩ Kenan ñwu me̩, kʼu ño̩ chʼO̩jo̩-me̩."
LEV,25,39,"I la che̩wñ kʼale fʼo̩maye-we̩ ki dʼugbo we̩ mu, kʼi mʼo̩la-wñ duta ñw e̩ la, uwe̩ ki ñwʼuko̩lo̩ adu ñw u che n."
LEV,25,40,I adab e̩nuko̩lo̩ kʼe̩ rʼo̩me̩ ñw u kpai abane̩ omune̩ ugbo we̩. I ache e̩wñ ñw e̩ gbogbo nyʼodo̩ o̩ga echi le̩;
LEV,25,41,"e̩gbale̩ tak i akwo bʼuwe̩ te̩, tʼowñ, tʼamo̩ma-wñ manyʼu, oñ i adabi nyʼakwo̩ra unyi e-wñ, ugbo ane̩ amata-wñ oñ i adabi tu."
LEV,25,42,"Todu amadu e-mi ma che, e-kʼomi ko kwʼoj ane̩ Ijipti dufu wa; ma ki ko ma ta chʼadu n."
LEV,25,43,"Uwe̩ ki ñwʼoda o̩lachi ñw u n, e̩ ki narailo O̩jo̩-we̩."
LEV,25,44,"I la chʼe-amadu-we̩ e̩ne̩ke̩le̩ kpai onobule̩ kʼuwe̩ ane̩, ame̩ ala amadu e̩ne̩ke̩le̩ kpai onobule̩ ugbo abo uche̩ichi ku ma lʼume̩ daka le̩."
LEV,25,45,"Anubi e-le̩ ge̩, amo̩ma abane̩ omune̩ ku ma ge̩ne̩ efu-me̩ le̩, abo le̩ me̩ ala ge̩, kpai abo akwo̩ra unyi ku ma jʼugbo we̩, owñ chʼabo-ma ku ma bi oj ane̩-me̩; oñ abo le̩ achʼe̩wñ kʼo̩wo̩-me̩ ne̩."
LEV,25,46,"Me̩ la ako ma chʼe̩wñ ogu kʼamo̩ma-me̩ aje̩ ubi-me̩, ku ma mud e-ma pioo. Ame̩ neke kʼabo le̩ che amadu-me̩ ogbegbe-le̩; i muda chʼe-amo̩maye-me̩ ku me̩ chʼamo̩ma Israe̩l, me̩ ki ñwʼo̩da o̩lachi ñw omune̩ n."
LEV,25,47,"I la che̩wñ kʼilowa abe̩k abane̩ omune̩ ugbo we̩ mud anana kʼale fʼo̩maye-we̩ kʼi dʼugbo-wñ mu kʼi la mʼo̩la-wñ duta ñw ilowa abe̩k abane̩ omune̩ ki dodo ugbo we̩ la, abe̩k abo akwo̩ra unyi ilowa le̩ʼka;"
LEV,25,48,"abu ku ma mʼu du ta le̩, i anʼugbo ku ma neke ño̩ dabi gbʼo̩ tane̩; o̩maye-wñ oka neke gbʼo̩ tane̩,"
LEV,25,49,"o̩maye ata-wñ abe̩k o̩mʼo̩maye ata-wñ neke gbʼo̩ tane̩, abe̩k e̩ne̩ du kʼi chʼefu-wñ pio̩o̩ ef akwo̩ra unyi ata-wñ ño̩ neke gbʼo̩ tane̩; i la che̩wñ kʼo̩wo̩ e-wñ onugo tu mak i neke gbʼo̩la-wñ tane̩."
LEV,25,50,"Tak owñ kpai e̩ne̩ kʼi la alʼo̩do̩-wñ akwʼo̩do̩ kʼi dʼo̩la-wñ ta ñw e̩ne̩ le̩ gbogbo wʼo̩do̩ o̩ga echi, oñ alu o̩do̩ oji-wñ adʼalu kʼo̩do̩-wñ de̩; ma alo o̩jo̩ kʼi dʼugbo e̩ne̩ le̩ alu ku ma kaluka o̩jo̩ e̩nuko̩lo̩ ku ma rʼo̩me̩ ñw u."
LEV,25,51,"I la che̩wñ kʼo̩do̩-wñ bo̩ wewe ta, alu kʼo̩do̩ le̩ de̩ i kʼo̩ko̩ kwef o̩ko̩ e-ku ma du la dabi wa agbʼo̩la-wñ tane̩."
LEV,25,52,"I la che̩wñ kʼo̩do̩ ki bo̩ gbogbo wa kad o̩do̩ o̩ga echi ma wewe n, mak i abʼo̩ lo; alu kʼo̩do̩-wñ kʼi ma chʼuko̩lo̩ ñw u bo̩ abe̩le̩ i adʼo̩ko̩ dabi wa agbʼo̩la-wñ tane̩."
LEV,25,53,"I adʼugbo e̩ne̩ le̩ o̩do̩ o̩do̩ dabe̩ne̩ kʼe̩nuko̩lo̩ ku ma rʼo̩me̩ ñw u, i muda añwʼo̩da o̩lachi ñw u eju-we̩ n."
LEV,25,54,"I la che̩wñ ku ma ma gbʼo̩ tane̩ o̩na-iʼka n, mak o̩do̩ o̩ga echi le̩ i atane̩, owñ kpai amo̩ma-wñ manyʼu."
LEV,25,55,"Todu omi oñ amo̩ma Israe̩l chʼadu-wñ, ama chʼamadu-mi e-kʼu ko kwʼoj ane̩ Ijipti dufu wa: omi, Jihofa O̩jo̩-me̩, de̩."
LEV,26,1,"Ame̩ ki da ode ñw o̩la-me̩ n, me̩ ki la gbʼojibo dago ñw o̩la-me̩ n, me̩ ki dʼokuta dago chʼe̩wñ o̩nagbolo n, me̩ ki la dʼokuta ki biʼe̩wñ dago ane̩-me̩ ku me̩ dojikane̩ ñw u n; todu omi, Jihofa O̩jo̩-me̩, de̩."
LEV,26,2,"Ame̩ ki de o̩jo̩ uñmi-mi, o̩jo̩ uñmi-mi, me̩ ki la diba ñw uña-mi kiafo̩: omi Jihofa de̩."
LEV,26,3,"Iche̩wñ ku me̩ lule̩ teju e̩wñ uhio̩me̩-mi, ku me̩ fʼuko̩ kʼu te̩ de, ku me̩ che tʼeju-wñ,"
LEV,26,4,"e̩gbale̩ naje̩ ñw omi ki lo̩ ñwu me̩, iko-wñ, tak ane̩ le̩ arʼo̩je̩ ñwu me̩, oñ oli ki jʼoko arʼe̩ro-wñ."
LEV,26,5,"E̩wñ-me̩ ku me̩ te̩ ef aguo̩ko̩lo̩ ate̩ gbogbo taku me̩ chane̩ ekʼe-etito̩ wʼunyi, e̩wñ ku me̩ ko kwʼoko wʼunyi ate̩ gbogbo nyʼiko ku ma gbe̩ e̩wñ; oñ me̩ ajʼane̩-me̩ to̩ko̩o̩ ajʼuje̩wñ-me̩ e̩ke-fu."
LEV,26,6,"Omi la adʼure̩do̩ wa bʼane̩ le̩ ma, me̩ adachi, i la anʼe̩ne̩ du kʼi anyʼume̩ okpo n; nakʼame̩wñ iñmi bie̩ne̩ rinyo̩ bʼane̩-me̩ te̩, ugbada la agudu tʼoj ane̩-me̩ n."
LEV,26,7,"Ame̩ ñʼanʼame̩nebi-me̩ ule, ugbada agwo ma da jʼane̩ o̩gba-me̩."
LEV,26,8,"E̩ne̩-me̩ me̩lu ane̩ one̩ ogume̩lu ule, e̩ne̩-me̩ ogu me̩lu la ane̩ one̩-ma icham nyʼo̩gwo̩ko̩ ugbo me̩gwa ule; alu ugbada la agwʼame̩nebi-me̩ da jʼane̩ o̩gba-me̩."
LEV,26,9,"Nadʼeju go me̩, oñ naje̩ ñwu me̩ chʼamabio̩ma, kʼu la aje̩ ñwu me̩ wewe nyo̩gba, oñ naje̩ ñw alo-mi kpai ame̩ ki lonyane̩."
LEV,26,10,Me̩ la aje̩ e̩wñ ku me̩ hi akule̩-wñ jane̩ gbogbo taku me̩ chane̩ ekʼe-igbele rinyo̩ kʼuña ki te̩ ñw e-etito̩.
LEV,26,11,Tak u nadʼuña ugugu-mi dago efu-me̩; me̩ la achʼumi eju ge̩ n.
LEV,26,12,"Tak u natale efu-me̩ kʼu chʼO̩jo̩-me̩, oñ ame̩ achʼamone̩ ñwu mi."
LEV,26,13,"Omi, Jihofa O̩jo̩-me̩, kʼu ko me̩ kwʼoj ane̩ Ijipti dufu, kʼame̩ ki we echʼadu-ma, de̩; u la fʼoli uno̩lo̩-me̩ guche̩, oñ u je̩ ñwu me̩ te̩dago kpakpa alule̩."
LEV,26,14,"Ama iche̩wñ ku me̩ ma netirʼo̩la-mi n, ku me̩ ma la che teju uko̩-i chaka n;"
LEV,26,15,"ku me̩ la ko̩ e̩wñ uhio̩me̩-mi, kʼoji ajo̩ kʼu dute̩ chʼonugo-me̩ eju, todu kʼame̩ ma che e̩wñ du kʼu tʼuko̩-wñ ñwu me̩ le̩ n, ku me̩ la fʼalo-mi bie̩,"
LEV,26,16,"abu kʼomi ache me̩ de̩: naje̩ ñw e̩do̩ ñwañwala ki nʼo̩da-me̩, kpai o̩ga ire̩ kpai afu ekpa kʼi aje̩ ñw eju gbe̩, kʼi lañʼafʼonugo one̩ gwegbo. Me̩ la ako e̩wñ-me̩ gbe̩ tinyo̩ ofo, todu ame̩nebi-me̩ akʼo je̩."
LEV,26,17,"Eju-mi akpa ru me̩, kʼame̩nebi-me̩ ki gwo me̩ rʼo̩gba; abo ku ma chʼulaka-me̩ anʼo̩da-me̩; e̩gba kʼe̩ne̩ du ma nʼume̩ ule n, me̩ la ara."
LEV,26,18,"I la che̩wñ kʼe̩wñ-i du wache me̩ ku me̩ ma la netirʼo̩la-mi n, e̩gbale̩ nako̩ me̩ o̩la ki tʼe-i le onu mebie tod adure-me̩."
LEV,26,19,"Omi la akpʼuba ukpahiu-me̩ fo̩, oñ naje̩ ñw efojale-me̩ ki dab ebije, oñ ile̩-me̩ adab ebijeikpa;"
LEV,26,20,"me̩ la ache ukpahiu-me̩ rinyo̩ ofofo, todu ane̩-me̩ ñʼarʼo̩je̩ n, oli ane̩-me̩ la arʼe̩ro n."
LEV,26,21,"I la che̩wñ ku me̩ lule̩ tʼo̩wo̩ aboji ñwu mi ta, ku me̩ ma la netirʼo̩la-mi n, egwo kʼu nagwo me̩ atʼabe̩i le onu mebie alu kʼadure-me̩ de̩."
LEV,26,22,"Oñ nakpʼame̩wñ iñmi oko wa efu-me̩, kʼama ki ji amo̩ma-me̩, ku ma kʼame̩la-me̩ abe̩re̩me̩le̩ da rinyo̩, ku me̩ bo̩ ye̩ge̩ ye̩ge̩, oñ o̩na o̩na-me̩ amud oku."
LEV,26,23,"Me̩ ma ko̩che̩ ugbo e̩wñ kʼu nache me̩ le̩ n, ku me̩ muda alule̩ tʼaboji ñwu mi ta,"
LEV,26,24,"e̩gbale̩ omi alule̩ tʼaboji ñwu me̩, oñ nagwo me̩, omi onugo agwo me̩ onu mebie tod adure-me̩."
LEV,26,25,"Taku nadʼugbada wa abʼume̩ ma, e-kʼi anʼache̩ e-alo le̩; oñ e̩gba ku me̩ jeju jʼewo ewo-me̩ naje̩ ñw e̩wñ ibi kʼi wʼefu-me̩, taku me̩ atʼame̩nebi-me̩ o̩wo̩."
LEV,26,26,"E̩gba kʼu nafʼo̩kpa akala-me̩ ku me̩ lo̩no le̩ guche̩, tak abobule̩ me̩gwa achʼakala-me̩ ef adidoʼkate, oñ ma adʼakala-me̩ noj e̩bo̩ taku ma adʼu dabiwa ñwu me̩; me̩ aje̩, i la akʼume̩ efu n."
LEV,26,27,"I la che̩wñ kʼe̩wñ-i du wache kʼame̩ ma anetirʼo̩la-mi n, chai elule̩ me̩ alule̩ tʼaboji ñwu mi ta,"
LEV,26,28,"e̩gbale̩ nalule̩ tʼaboji ñwu me̩ ef e̩do̩fulu, oñ omi onugo ñʼakʼume̩ o̩la onu mebie tod adure-me̩."
LEV,26,29,Taku me̩ aje̩ o̩re̩la amo̩ma-me̩ e̩ne̩ke̩le̩ kpai o̩re̩la amo̩ma-me̩ onobule̩ me̩ ñʼaje̩ ge̩.
LEV,26,30,"Omi akpʼotete-me̩ fo̩, nagu ojibo ku me̩ che ñw olu lo̩ wane̩, taku nakʼoku-me̩ bʼoj oku ode-me̩ ma; me̩ la achʼonugo-mi eju."
LEV,26,31,"Oñ naje̩ ñw ewo ewo-me̩ mud alache̩ alache̩ jo̩, oñ nache kʼuña uña-me̩ kiafo̩ le̩ ki mud achigodo, nañʼagbo̩ e̩kpo e̩wñ-me̩ ge̩ n."
LEV,26,32,Naño̩ che kʼane̩ le̩ kʼi mud alache̩ te̩; kʼi mud e̩wñ aye ñw ame̩ne̩bi-me̩ ku ma adodo o̩mo̩.
LEV,26,33,"Nakpa me̩ tuka rʼef abo uche̩ichi, oñ u nawʼugbada atʼume̩ ubi; ane̩-me̩ la amud alache̩, oñ ewo ewo-me̩ achihi rinyo̩."
LEV,26,34,"E̩gbale̩ ane̩ le̩ anʼo̩jo̩ uñmi-wñ aje̩ gbogbo abu kʼi tʼo̩mo̩ alache̩ ofo, e̩gba kʼame̩ la jʼane̩ ame̩ne̩bi-me̩; e̩gbale̩ ane̩ le̩ anʼuñmi-wñ, koji o̩jo̩ uñmi ku me̩ ma dʼowñ akwoubi n."
LEV,26,35,"O̩jo̩ du kʼi chʼalache̩ te̩ ofofo mak eñmi i añmi le̩, owñ chʼeñmi kʼi ma ñmi o̩jo̩ uñmi-me̩ e̩gba ku me̩ jʼo̩mo̩ le̩ n."
LEV,26,36,"I chʼe-abo-me̩ ki bo̩bo̩, naje̩ ñw e̩do̩-ma ki muda kpu oj ane̩ ame̩ne̩bi-ma le̩; iche̩ eñmi oli ane̩ ma ule̩, ma la ara alu kʼone̩ afule ugbada, e̩gba kʼe̩ne̩ du ma anʼuma ule̩ n, ma awane̩."
LEV,26,37,"Ma la adʼe̩re̩ ko̩ omune̩, dabe̩ne̩ ku ma fule ugbada, dagba kʼe̩ne̩ du ma ne ma ule n; me̩ la anʼukpahiu du ku me̩ bʼame̩ne̩bi-me̩ dago n."
LEV,26,38,"Me̩ alenyo̩ rʼef abo uche̩ichi, oñ ane̩ ame̩ne̩bi-me̩ le̩ ako me̩ mi."
LEV,26,39,Tak ame̩ ki bo̩bo̩ aku ñw e̩do̩dudu oj ane̩ ame̩ne̩bi-me̩ tod udu ku ma fe̩; ma la agbo̩gbe̩ rinyo̩ nʼoj e̩do̩dudu udu kʼamata-ma fe̩ dab ama ge̩.
LEV,26,40,"Ama iche̩wñ ku ma agbalu udu-ma ku ma fe̩ kpai udu amata-ma ef ada-mi ku ma je̩, kpai ule̩ ku ma le tʼaboji ñwu mi,"
LEV,26,41,"tak omi ño̩ lule̩ tʼaboji ñwu ma, oñ u ko ma wʼane̩ ame̩nebi-ma; iche̩wñ kʼe̩do̩-ma kʼi ma de̩pi n ahiwane̩, ku ma gba o̩wo̩ udu ku ma bu ñwu ma;"
LEV,26,42,"mak u nadibekado alo-mi kʼu kpe̩ kpai Jeko̩b; kpai alo-mi kʼu kpe̩ kpai Aise̩k naño̩ dibekado alo-mi kʼu kpe̩ kpai Ebraham ge̩, tak u nadibekado ane̩ le̩."
LEV,26,43,"Ma la atʼone̩ le̩ no̩, oñ ane̩ le̩ anʼo̩jo̩ uñmi-wñ aje̩ abu kʼi ate̩ alache̩ ofo ubi-ma; ma la tgbʼo̩wo̩ udu ku ma bu ñwu ma, todu, owñ chʼutodu eko̩ ku ma ko̩ oji ajo̩ kʼu dute̩, kʼe̩wñ uhio̩me̩-mi chʼonugo-ma eju."
LEV,26,44,"Abu ma chaka che mi abe̩le̩, e̩gba ku ma jʼoj ane̩ ame̩ne̩bi-ma, nako̩ ma rinyo̩ n, ma achʼumi eju kʼu nakpa ma rinyo̩ hioko kʼu fʼalo-mi kpai ama bie̩ n; todu omi Jihofa, O̩jo̩-ma, de̩;"
LEV,26,45,"ama todu ma, nali-bekado alo e-amata-ma igbele̩ kʼomi ko kwʼoj ane̩ Ijipti dufu wa eju abo uche̩ichi, kʼomi ki chʼO̩jo̩-ma: omi Jihofa de̩."
LEV,26,46,E-le̩ chʼe̩wñ uhio̩me̩ kpai oji ajo̩ kpai uko̩-o̩la e-ki Jihofa dute̩ agbagba owñ kpai amo̩ma Israe̩l oj uwo Sainai lugbo Mose̩s.
LEV,27,1,"Taku Jihofa ka ñwu Mose̩s kakini,"
LEV,27,2,"E̩ nako̩la ñw amo̩ma Israe̩l, kʼe̩ la ka ñwu ma kakini, E̩gba kʼone̩ fʼoji awuwu da, alu kʼe̩ fʼo̩ko̩ oji one̩ lo ñwu Jihofa i ade̩."
LEV,27,3,"I chʼo̩ko̩ e-aboke̩le̩ oñ e̩ lo, mak abo kʼe̩ lo o̩ko̩-ma chʼabo kʼo̩do̩-ma jo̩ ogu gbogbo nyʼo̩do̩ o̩gbo̩ me̩ta mak alu o̩ko̩ oji one̩ kʼe̩ lo achʼajifa she̩ke̩l ooje, kʼi cheju she̩ke̩l e-uña kiafo̩."
LEV,27,4,"I la che̩wñ kʼi chʼonobule̩, o̩ko̩-wñ kʼe̩ lo ache she̩ke̩l ogue̩gwa."
LEV,27,5,"I la che̩wñ kʼo̩do̩-wñ chʼe̩lu gbogbo wa o̩do̩ ogu, e̩gbale̩ o̩ko̩ oji e̩ne̩ke̩le̩ kʼe̩ lo achʼajifa she̩ke̩l ogu, tod onobule̩ i la ache she̩ke̩l me̩gwa."
LEV,27,6,"I la che̩wñ kʼi chʼo̩ma ochuʼka gbogbo wa o̩do̩ me̩lu, e̩gbale̩ o̩ko̩ oji e̩ne̩ke̩le̩ kʼe̩ lo ache ajifa she̩ke̩l me̩lu, oñ e-onobule̩ kʼuwe̩ alo ache ajifa she̩ke̩l me̩ta."
LEV,27,7,"I la che̩wñ kʼe̩ne̩ le̩ dʼo̩do̩ o̩gbo̩ me̩ta kpai ate̩to̩gba-wñ; i che e̩ne̩ke̩le̩ mak o̩ko̩ kʼe̩ lo ache she̩ke̩l me̩gwe̩lu, todu onobule̩ i la ache sheke̩l me̩gwa."
LEV,27,8,"I muda che̩wñ kʼo̩wo̩-wñ ma tu o̩ko̩ kʼe̩ lo le̩ n, e̩gbale̩ i adʼo̩la-wñ wa o̩gba atama, tak atama le̩ alo alu kʼo̩ko̩-wñ ade̩; aluka o̩ko̩ kʼo̩wo̩ kʼe̩ne̩ ki doji le̩ atu, alu le̩ atama alo o̩ko̩-wñ."
LEV,27,9,"I la che̩wñ kʼi chʼe̩la abe̩re̩me̩le̩ kʼo̩da je̩ ñw one̩ du che e̩wñ O̩jo̩ ñwu Jihofa, e̩wñ e̩go̩-i du kʼone̩ adu wa ñwu Jihofa afo̩."
LEV,27,10,"I arida n, i la adʼomune̩ kpailo̩ n, i adʼu kpailo̩ kʼe̩nyo̩ ki koji e̩bie̩ne̩ abe̩k e̩bie̩ne̩ ki koji e̩nyo̩ n; i la che̩wñ kʼi du e̩la abe̩re̩me̩le̩ kpailo̩ e̩la abe̩re̩me̩le̩ maku tʼe-ejodudu, tʼe-kʼi du kpailo̩, ejeji-ma afo̩."
LEV,27,11,"I la che̩wñ kʼi chʼe̩la abe̩re̩me̩le̩ e-elifo̩, ku ma ma du wa chʼe̩wñ O̩jo̩ ñwu Jihofa n, e̩gbale̩ i adʼe̩la abe̩re̩me̩le̩ le̩ wa o̩gba atama;"
LEV,27,12,"oñ atama le̩ atʼalu o̩ko̩-wñ, dagba i nyo̩ dagba i bie̩ne̩, alu kʼuwe̩ kʼe̩ chʼatama lo o̩ko̩-wñ alu le̩ i ade̩."
LEV,27,13,"I muda che̩wñ kʼi neku e̩gba tane̩ tila, e̩gbale̩ i adʼukpe̩lu omune̩ wa manyʼalo̩ko̩-wñ kʼe̩ lo le̩."
LEV,27,14,"Oñ e̩gba kʼone̩ che kʼunyi-wñ ki fo̩ todu ki fo̩ ñwu Jihofa, e̩gbale̩ atama alo alo̩ko̩-wñ, dagba i nyo̩ dagba i bie̩ne̩; alu kʼatama fʼo̩ko̩-wñ lo, alu le̩ i adago."
LEV,27,15,"I la che̩wñ kʼe̩ne̩ kʼi che kʼunyi-wñ kʼi fo̩ le̩ neku e̩gba tane̩, mak i adʼukpe̩lu omune̩ manyʼalo̩ko̩-wñ kʼe̩ lo le̩, tak i amud e-wñ."
LEV,27,16,"I la che̩wñ kʼone̩ che kʼo̩wo̩ʼka ane̩ uche̩-wñ kʼi fo̩ ñwu Jihofa, mak alu kʼe̩ lo alo̩ko̩-wñ achʼalu kʼulu e̩wñ ku ma neke gbe̩ nyʼu de̩; o̩ko̩ ulu barli boma ʼka ku ma ko gbe̩ chʼajifa she̩ke̩l ooje."
LEV,27,17,"I la che̩wñ kʼi che kʼane̩ uche̩-wñ ki fo̩ akwo o̩do̩ o̩ga echi, alu kʼe̩ lʼo̩ko̩-wñ te̩ alu le̩ i adago."
LEV,27,18,"I muda che̩wñ kʼo̩do̩ o̩ga echi late tak i che kʼane̩ uche̩-wñ ki fo̩, e̩gbale̩ atama alʼalʼo̩ko̩-wñ alu kʼo̩do̩ bo̩ wa akad o̩do̩ o̩ga echi omune̩, abe̩le̩ ma abʼalʼo̩ko̩-wñ kʼe̩ lo le̩ wane̩."
LEV,27,19,"I la che̩wñ kʼe̩ne̩ kʼi ache uche̩-wñ ki fo̩ le̩ neku e̩gbatane̩ tila, mak i adʼukpe̩ e̩ke̩-lu omune̩ manyʼo̩ko̩-wñ kʼe̩ lo le̩, tak i amud e-wñ pioo."
LEV,27,20,"I muda che̩wñ kʼi ma neku e̩gba ane̩ uche̩ le̩ tane̩ n, abe̩k i fʼuche̩-wñ le̩ ta ñw e̩ne̩ omune̩ la, mak i ño̩ nʼugbo ku ma agbatane̩ ge̩ n,"
LEV,27,21,"oñ e̩gba kʼane̩ uche̩ le̩ kwotane̩ ef o̩do̩ o̩ga echi, mak i afo̩ ñwu Jihofa, abu kʼi chʼane̩ ku ma dute̩ ñw O̩jo̩; atama chʼe̩ne̩ kʼi ane̩-i."
LEV,27,22,"I la che̩wñ kʼi che kʼane̩ uche̩ kʼi nʼo̩ko̩ la afo̩ ñwu Jihofa, kʼane̩ uche̩ le̩ ma dʼef e̩wñ ogu e-wñ n,"
LEV,27,23,e̩gbale̩ atama alo alʼo̩ko̩ kʼi cheju-wñ gbogbo wa kad o̩do̩ o̩ga echi tak e̩ne̩ le̩ ako alʼo̩ko̩ kʼe̩ lo le̩ wa o̩jo̩ le̩ kʼi chʼe̩wñ kiafo̩ ñwu Jihofa.
LEV,27,24,"O̩do̩ o̩ga echi ane̩ uche̩ le̩ adabi tef o̩wo̩ e̩ne̩ ku ma gbala o̩wo̩-wñ, owñ chʼe̩ne̩ kʼane̩ uche̩ le̩ chʼe̩wñ ogu-wñ."
LEV,27,25,"E̩wñ du kʼe̩ lo o̩ko-wñ, uwe̩ ki lo alu ku she̩ke̩l e-uña kiafo̩ de̩; gera ogu che she̩ke̩l oka."
LEV,27,26,"Ama o̩ma ojo̩do̩ ame̩la abe̩re̩me̩le̩, e-kʼi chʼo̩ma ojo̩do̩ Jihofa, i nʼugbo du kʼone̩ ache kʼi fo̩ ñw u n; dagba i chʼo̩kokuno̩, dagba i chʼe̩wño̩re̩ egini, e-Jihofa i che."
LEV,27,27,"I la che̩wñ kʼi chʼe̩la abe̩re̩me̩le̩ e-elifo̩, e̩gbale̩ i alatane̩ alu kʼe̩ lo alʼo̩ko̩-wñ te̩, oñ i dʼukpe̩ e̩ke̩lu omune̩ manyʼo̩ko̩-wñ ge̩; i muda chʼe̩wñ ku ma ma gba tane̩ n, e̩gbale̩ ma adʼu ta alʼo̩ko̩ kʼe̩ lo le̩."
LEV,27,28,"Ama ma adʼe̩wñ du ku ma dute̩ ñw O̩jo̩, e-kʼone̩ dute̩ ñwu Jihofa ef e̩wñ du kʼi ne̩, dagba i chʼone̩ dagba i chʼe̩la abe̩re̩me̩le̩, dagba i chʼane̩ kʼi ma je̩ ogu-wñ ta n, ma la agba tane̩ n: e̩wñ du ku ma dute̩ ñw O̩jo̩ mud e̩wñ kʼi afo̩ e-efo̩ ñwu Jihofa."
LEV,27,29,"I nʼe̩ne̩ du ku ma dute̩ ñw O̩jo̩, e-ku ma dute̩ ñw O̩jo̩ bʼef amone̩ te̩, ku ma ala tane̩ n; ekpa ma akpa e̩ne̩ le̩ chuu."
LEV,27,30,"Oñ ukpe̩gwa e̩wñ du ane̩ le̩ ku ma te̩, dagba i chʼe̩wñ e̩yo̩ ane̩ le̩, dagba i chʼe̩ro oli, e-Jihofa i che; i fo̩ ñwu Jihofa."
LEV,27,31,"I la che̩wñ kʼone̩ neku egba ukpe̩gwa e̩wñ owñ le̩ tane̩ tila, mak i adʼukpe̩lu omune̩ wa manyʼo̩ko̩-wñ."
LEV,27,32,"I la chʼe-ukpe̩gwa amokuno̩ kpai ame̩wño̩re̩ egini, e̩la e̩ke̩gwa e̩ke̩gwa du kʼi ale ofe o̩kpa afo̩ ñwu Jihofa."
LEV,27,33,"I atejane̩ abe̩k i nyo̩ abe̩k i bie̩ne̩ n, i la adʼu kpailo̩ n; i la che̩wñ kʼi dʼu kpailo̩, maku tʼe-le̩ tʼe-kʼi du kpailo̩ todu-wñ, ejeji-wñ afo̩; ma agba e-le̩ tane̩ n."
LEV,27,34,Abo e-le̩ chʼuko̩ ki Jihofa te̩ ñwu Mose̩s tod amo̩ma Israe̩l oj uwo Sainai.
NUM,1,1,"Oñ Jihofa dʼef unyabo ujeju aje̩tachi Sainai ako̩la ñwu Mose̩s, o̩jo̩ ejodudu ochu ekeji, o̩do̩ ekeji, ku ma kwʼoj ane̩ Ijipti awa, i kakini,"
NUM,1,2,"E̩ nafʼuwewe oji one̩ o̩gbadu abo Israe̩l chaka ma, akwo̩ra unyi akwo̩ra unyi, kpai ikpo unyi ikpo unyi amata-ma, owñ chʼaluka odu one̩ odu one̩-ma, oji oji e̩ne̩ke̩le̩-ma du;"
NUM,1,3,owñ chʼabo du ku ma jʼef abo Israe̩l kʼo̩do̩-ma jo̩ ogu nyʼate̩to̩gba-wñ ku ma nʼukpahiu ku ma anyi oko ogu. Uwe̩ kpai Aro̩n ki fʼuma kaluka udala udala.
NUM,1,4,Oñ e̩ne̩ʼka e̩ne̩ʼka kʼi kwʼef o̩lo̩pu o̩lo̩pu du amanyʼuwe̩; e̩ne̩ne̩ne̩ne̩ abo le̩ achʼuto̩gba unyi amata-wñ.
NUM,1,5,Odu aboke̩le̩ ku ma la adago manyʼuwe̩ le̩ de̩: E̩ne̩ Rube̩n chʼE̩lize̩r o̩ma Shede̩ur;
NUM,1,6,e̩ne̩ Simeo̩n che She̩lumie̩l o̩ma Zuri-shadai;
NUM,1,7,e̩ne̩ Juda che Nasho̩n o̩ma Aminadab;
NUM,1,8,e̩ne̩ Isakar che Netane̩l o̩ma Zuar;
NUM,1,9,e̩ne̩ Ze̩biulo̩n che Eliab o̩ma Helo̩n;
NUM,1,10,"abo amo̩ma Jose̩f, e-e̩ne̩ Ifraim che E̩lishama o̩ma Amihud; e̩ne̩ Manasa che Gamelie̩l o̩ma Pedazur;"
NUM,1,11,e̩ne̩ Be̩njamin che Abidan o̩ma Gideoni;
NUM,1,12,e̩ne̩ Dan che Ahieze̩r o̩ma Amishadai;
NUM,1,13,e̩ne̩ Ashe̩r che Pagie̩l o̩ma Okran;
NUM,1,14,e̩ne̩ Gad che Eliasaf o̩ma De̩ue̩l;
NUM,1,15,e̩ne̩ Naftali chʼAhira o̩ma Enan.
NUM,1,16,"Abo-i chʼabo o̩gbadu le̩ ku ma do̩, amidachi o̩lo̩pu o̩lo̩pu amatama ma che; ama chʼoji oji amone̩ icham nyʼo̩gwo̩ko̩ icham nyʼo̩gwo̩ko̩ e-abo Israe̩l."
NUM,1,17,"Taku Mose̩s kpai Aro̩n mʼaboke̩le̩ ku ma do̩ odu-ma le̩ ko,"
NUM,1,18,"oñ ma fʼabo o̩gbadu le̩ chaka do̩ jeju ugbokate o̩jo̩ ejodudu ochu ekeji, taku ma choli ebi ku ma bi ma akwo̩ra unyi akwo̩ra unyi, alu kʼikpo unyi ikpo unyi amata-ma de̩, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, oji one̩ oji one̩-ma,"
NUM,1,19,alu ki Jihofa ñwa ñwu Mose̩s. Abe̩le̩ i fʼuma kaluka ef aje̩tachi Sainai le̩.
NUM,1,20,"Oñ amo̩ma Rube̩n, o̩mo̩gba Israe̩l le̩, o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, oji one̩ oji one̩-ma, e̩ne̩ke̩le̩ du kʼo̩do̩-wñ jo̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,21,abo e-o̩lo̩pu Rube̩n ku ma kaluka le̩ chʼone̩ icham nyʼo̩gwo̩ko̩ o̩gbo̩ meji nyoke me̩fa nyʼone̩ oli me̩gwa.
NUM,1,22,"E-amo̩ma Simeo̩n o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, abo-ma ku ma kaluka likpa aluka odu-ma ku ma ko̩, oji one̩ oji one̩-ma, e̩ne̩ke̩le̩ du akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩."
NUM,1,23,Abo e-o̩lo̩pu Simeo̩n ku ma kaluka le̩ chʼone̩ icham nyʼo̩gwo̩ko̩ ooje nyoke me̩la nyʼone̩ oli me̩fa.
NUM,1,24,"E-amo̩ma Gad o̩gba o̩gbo-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,25,abo o̩lo̩pu Gad ku ma kaluka le̩ chʼone̩ icham nyʼo̩gwo̩ko̩ ugbo o̩gbo̩ meji nyoke me̩lu nyʼone̩ oli me̩gwe̩ta.
NUM,1,26,"E-amo̩ma Juda o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,27,abo e-o̩lo̩pu Juda ku ma kaluka le̩ chʼone̩ icham nyʼo̩gwo̩ko̩ ugbo e̩te̩gwa nyoke me̩lu nyʼone̩ ulo̩gwa.
NUM,1,28,"E-amo̩ma Isakar o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,29,abo e-o̩lo̩pu Isakar ku ma kaluka le̩ chʼone̩ icham nyʼo̩gwo̩ko̩ ugbo ooje nyoke me̩le̩ nyʼone̩ ulo̩ko̩.
NUM,1,30,"E-amo̩ma Ze̩biulo̩n o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,31,abo e-o̩lo̩pu Ze̩biulo̩n ku ma kaluka le̩ chʼone̩ icham nyʼo̩gwo̩ko ugbo ooje nyoke mebie nyʼone̩ ulo̩ko.
NUM,1,32,"E-amo̩ma Jose̩f: owñ chʼe-amo̩ma Ifraim o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩;"
NUM,1,33,abo e-o̩lo̩pu Ifraim ku ma kaluka le̩ chʼone̩ icham nyʼo̩gwo̩ko̩ ugbo o̩gbo̩ meji nyʼone̩ oli me̩gwa.
NUM,1,34,"E-amo̩ma Manasa o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,35,abo e-o̩lo̩pu Manasa ku ma kaluka le̩ chʼone̩ icham nyʼo̩gwo̩ko̩ ugbo ogue̩gwa nyoke meji nyʼone̩ ogwoko.
NUM,1,36,"E-amo̩ma Be̩njamin, o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,37,abo e-o̩lo̩pu Be̩njamin ku ma kaluka le̩ chʼone̩ icham nyʼo̩gwo̩ko̩ ugbo ogue̩gwa nyoke me̩lu nyʼone̩ ulo̩ko̩.
NUM,1,38,"E-amo̩ma Dan, o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,39,abo e-o̩lo̩pu Dan ku ma kaluka le̩ chʼone̩ icham nyʼo̩gwo̩ko̩ ugbo o̩gbo̩ me̩ta nyoke meji nyʼone̩ oli me̩gwe̩le̩.
NUM,1,40,"E-amo̩ma Ashe̩r, o̩gba o̩gba-ma, akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,41,"abo e-o̩lo̩pu Ashe̩r ku ma kaluka le̩, chʼone̩ icham nyʼo̩gwo̩ko̩ ugbo o̩gbo̩ meji nyokeʼka nyʼone̩ oli me̩gwa."
NUM,1,42,"E-amo̩ma Naftali, o̩gba o̩gba-ma akwo̩ra unyi akwo̩ra unyi-ma, ikpo unyi ikpo unyi amata-ma, likpa aluka odu-ma ku ma ko̩, akwʼo̩do̩ ogu nyʼate̩to̩gba-wñ, abo du ku ma bʼoko ogu enyi jo̩:"
NUM,1,43,"abo e-o̩lo̩pu Naftali ku ma kaluka le̩, chʼone̩ icham nyʼo̩gwo̩ko̩ ugbo ooje nyoke me̩ta nyʼone̩ ulo̩ko̩."
NUM,1,44,"Abo-i chʼabo ku ma kaluka le̩, owñ chʼabo ku Mose̩s kpai Aro̩n kpai amidachi e-abo Israe̩l ku ma chʼone̩ me̩gweji kʼe̩ne̩ne̩ne̩ne̩-ma koji unyi ata-wñ le̩ kʼuma aluka."
NUM,1,45,"Abe̩le̩ aluka amo̩ma Israe̩l du, ikpo unyi ikpo unyi amata-ma, akwʼo̩do̩ ogu nyʼate̩to̩gba-wñ, owñ chʼabo du ku ma jʼefu abo Israe̩l ku ma bʼoko ogu enyi jo̩—"
NUM,1,46,aluka-ma du chʼone̩ icham nyʼo̩gwo̩ko̩ ugbo ulo̩gwa nyoke me̩ta nyʼone̩ oli me̩gwaka.
NUM,1,47,Ma muda kaluka o̩lo̩pu amata abo Lifai efu-ma n.
NUM,1,48,"Todu Jihofa ka ñwu Mose̩s kakini,"
NUM,1,49,"Chai o̩lo̩pu abo Lifai kate oñ e̩ ma kaluka n, e̩ ki la fʼoji one̩-ma lo tʼef amo̩ma Israe̩l in;"
NUM,1,50,"e̩ ki la ko abo Lifai jo̩ ku ma nʼo̩da uña ugugu e-ibenu le̩ kpai ane̩-wñ chaka kpai e̩wñ kwe̩ kwe̩ kwe̩ du ki jʼo̩la-wñ; ama ane̩ uña ugugu le̩ kpai ane̩-wñ chaka, oñ ama ache e̩wñ ñw u, uru-ma la ale uña ugugu le̩ daka."
NUM,1,51,"Tak e̩gba kʼuña ugugu le̩ achi e̩re̩ nyʼo̩gba, abo Lifai amʼu ta wane̩; oñ e̩gba ku ma che ku ma fʼuña ugugu le̩ fa dago, abo Lifai le̩ afa dago. E̩ne̩ ejaduña te̩me̩rʼu, ekpa ma akpa."
NUM,1,52,"Oñ amo̩ma Israe̩l afa unyabo e-ma udala udala, e̩ne̩ne̩ne̩ne̩ adʼugbo uru-wñ, e̩ne̩ne̩ne̩ne̩ la adʼugbo agaliga e-wñ."
NUM,1,53,"Abo Lifai muda afa unyabo-ma lʼuña ugugu ibenu le̩ daka, todu kʼuwe̩do̩ ki we ebʼo̩gbadu amo̩ma Israe̩l ma; abo Lifai la ade e̩wñ ide uña e-ugugue̩-ibenu le̩."
NUM,1,54,"Amo̩ma Israe̩l fʼabe̩le̩ che; likpa e̩wñ du ku Jihofa ñwa ñwu Mose̩s, abe̩le̩ ma che."
NUM,2,1,"Taku Jihofa ka ñwu Mose̩s kpai Aro̩n kakini,"
NUM,2,2,"E̩ne̩ne̩ne̩ne̩ abo Israe̩l du afa unyabo-wñ ugbo agaliga e-wñ, kpenyʼe̩wñ ujiwe abunyi amata-ma; ama afa unyabo-ma jo̩ akpejurʼunyabo ujeju alʼo daka."
NUM,2,3,"Oñ abo ku ma ru o̩wo̩ olodudu, o̩wo̩ ugbo kʼolu akwane̩ le̩, achʼabo agaliga uru e-Juda, udala udala-ma; idachi amo̩ma Juda che Nashon o̩ma Aminadab le̩,"
NUM,2,4,"oñ abudala-wñ, owñ chʼabo ku ma kaluka efu-ma, chʼone̩ icham nyʼo̩gwo̩ko̩ ugbo e̩te̩gwa nyoke me̩le̩ nyʼone̩ ulo̩gwa."
NUM,2,5,"Oñ abo ku ma ru jo̩ aro̩ne-wñ chʼabo o̩lo̩pu Isakar, idachi amo̩ma Isakar la che Netane̩l o̩ma Zuar,"
NUM,2,6,"oñ abudala-wñ, abo ku ma la kaluka efu-ma, chʼone̩ icham nyʼo̩gwo̩ko̩ ugbo ooje nyoke me̩le̩ nyʼone̩ ulo̩ko̩."
NUM,2,7,"O̩lo̩pu Ze̩biulo̩n, idachi amo̩ma Ze̩biulo̩n la che Eliab o̩ma Me̩lon,"
NUM,2,8,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko ugbo ooje nyʼoke mebie nyʼone̩ ulo̩ko̩."
NUM,2,9,Aluka one̩ ku ma kaluka udala udala ef uru Juda chʼicham nyʼo̩gwo̩ko̩ ugbo o̩gbo̩ me̩la nyoke me̩fa nyʼone̩ ulo̩ko̩. Ama le̩ akwane̩ ule̩ ejodudu.
NUM,2,10,"O̩wo̩ o̩pata o̩gane̩ oñ agaliga uru Rube̩n ade̩, udala udala-ma; idachi amo̩ma Rube̩n la chʼE̩lize̩r o̩ma Shedeur"
NUM,2,11,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo o̩gbo̩ meji nyoke me̩fa nyʼone̩ oli me̩gwa."
NUM,2,12,"Oñ abo ku ma aru jo̩ aro̩ne-wñ, achʼabo o̩lo̩pu Simeo̩n, idachi amo̩ma Simeo̩n che Shelumie̩l o̩ma Zurishadai,"
NUM,2,13,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo ooje nyoke me̩la nyʼone̩ oli me̩fa."
NUM,2,14,"Tak i chʼo̩lo̩pu Gad, idachi amo̩ma Gad che Eliasaf o̩ma Reue̩l,"
NUM,2,15,"oñ abudala-wñ abo ku ma kaluka efu-ma, chʼone̩ icham nyʼo̩gwo̩ko̩ ugbo o̩gbo̩ meji nyoke me̩lu nyʼone̩ oli me̩gwe̩ta."
NUM,2,16,"Aluka one̩ du ku ma kaluka ef uru Rube̩n, udala udala-ma, chʼicham nyʼo̩gwo̩ko̩ ugbo oli me̩ta nyokeʼka nyʼone̩ oli me̩la. Oñ abo-i chʼuche̩ ekeji ku ma akwane̩ ule̩."
NUM,2,17,"E̩gbale̩ tak unyabo ujeju akwane̩ ule̩, manyʼabo uru abo Lifai alumeji uru uru le̩; alu ku ma ru jo̩ le̩, alu le̩ ma akwane̩ ule̩, e̩ne̩ne̩ne̩ne̩ adʼuña-wñ, ugbo agaliga e-wñ."
NUM,2,18,"Agaliga uru abo Ifraim udala udala adʼo̩wo̩ olane̩, idachi amo̩ma Ifraim la chʼElishama o̩ma Amihud."
NUM,2,19,"Oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo o̩gbo̩ meji nyʼone̩ oli me̩gwa."
NUM,2,20,"Abo o̩lo̩pu Manasa aro̩ne owñ, idachi abo Manasa la che Gamelie̩l o̩ma Pedazur,"
NUM,2,21,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo ogue̩gwa nyoke meji nyʼone̩ o̩gwo̩ko̩."
NUM,2,22,"Tak i chʼo̩lo̩pu Be̩njamin, oñ idachi abo Be̩njamin la chʼAbidan o̩ma Gideoni,"
NUM,2,23,"abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo ogue̩gwa nyoke me̩lu nyʼone̩ ulo̩ko̩."
NUM,2,24,Aluka one̩ du ku ma kaluka ef uru Ifraim udala udala chʼicham nyʼo̩gwo̩ko̩ ugbo ogume̩lu nyoke me̩jo̩ nyʼone̩ ogume̩lu. Abo-i la chʼuche̩ e̩ke̩ta ku ma akwane̩ ule̩.
NUM,2,25,"Agaliga uru abo Dan udala udala adʼo̩wo̩ o̩pata ate̩, idachi abo Dan la chʼAhie̩ze̩r o̩ma Amiahadai,"
NUM,2,26,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo o̩gbo̩ me̩ta nyoke meji nyʼone̩ oli me̩gwe̩le̩."
NUM,2,27,"Tak abo ku ma aru jo̩ aro̩ne-wñ achʼabo o̩lo̩pu Ashe̩r, idachi abo Ashe̩r la che Pagie̩l o̩ma Okran,"
NUM,2,28,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo o̩gbo̩ meji nyokeʼka nyʼone̩ oli me̩gwa."
NUM,2,29,"Tak i chʼabo o̩lo̩pu Naftali, idachi abo Naftali la chʼAhira o̩ma Enan,"
NUM,2,30,"oñ abudala-wñ, abo ku ma kaluka efu-ma, chʼone̩ icham nyʼo̩gwo̩ko̩ ugbo ooje nyoke me̩ta nyʼone̩ ulo̩ko̩."
NUM,2,31,Aluka amone̩ ku ma kaluka ef uru Dan chʼone̩ icham nyʼo̩gwo̩ko̩ ugbo oli me̩ta nyoke mebie nyʼone̩ ulo̩gwa. Abo-i akwane̩ ubi otitala atʼagaliga agaliga-ma ubi.
NUM,2,32,Abo-i chʼabo Israe̩l ku ma kaluka ikpo unyi ikpo unyi amata-ma; aluka one̩ ku ma kaluka udala udala ef uru uru-ma chʼone̩ icham nyʼo̩gwo̩ko̩ ugbo ulo̩gwa nyoke me̩ta nyʼone̩ oli me̩gwaka.
NUM,2,33,"Ma muda kʼabo Lifai aluka tʼef abo Israe̩l in, alu ku Jihofa ñwa ñwu Mose̩s le̩."
NUM,2,34,"Abe̩le̩ amo̩ma Israe̩l che. Alu du ku Jihofa ñwa ñwu Mose̩s, alu le̩ ma rujo̩ rujo̩, ugbo agaliga-ma, alu le̩ ma kwane̩ ule̩-ma, e̩ne̩ne̩ne̩ne̩ dʼef abo akwo̩ra unyi-wñ, alu kʼikpo unyi ata-wñ de̩."
NUM,3,1,Abo-i la chʼo̩gba o̩gba Aro̩n kpai Mose̩s iko ku Jihofa ko̩la ñwu Mose̩s oj uwo Sainai.
NUM,3,2,"Odu odu amo̩ma Aro̩n la de̩: Nedab chʼo̩mo̩gba, kpai Abaihiu kpai E̩leaza kpai Itamar;"
NUM,3,3,"odu odu amo̩ma Aro̩n, amatama ku ma fʼekpo ba tʼuma oji e-kʼi kʼe̩wn nyʼuma o̩wo̩ e̩ko̩ ku ma che e̩wñ atama la de̩."
NUM,3,4,"Nedab kpai Abaihiu la leku o̩gba Jihofa le̩, owñ chʼe̩gba ku ma kʼuna ejaduña wa o̩gba Jihofa, aje̩tachi Sainai le̩, ma la nʼo̩ma n. Abe̩le̩ tak E̩leaza kpai Itamar nache uko̩lo̩ atama eju Aro̩n ata-ma."
NUM,3,5,"Taku Jihofa ka ñwu Mose̩s kakini,"
NUM,3,6,"Kʼabo o̩lo̩pu Lifai wʼemi, kʼe̩ ko ma jo̩ ñw Aro̩n atama le̩, ku ma che e̩wñ ñw u."
NUM,3,7,"Ama nʼide kʼi añwa ñwu ma, kpai e-o̩gbo̩ o̩gbadu-i du ede o̩gba unyabo ujeju, kʼama ki che e̩wñ uña ugugu;"
NUM,3,8,"ama la anʼide e̩wñ eku unyabo ujeju chaka ede, kpai ide e̩wñ abo Israe̩l kʼama ki che e̩wñ uña ugugu."
NUM,3,9,Oñ uwe̩ akʼabo Lifai le̩ ñw Aro̩n kpai amo̩ma-wñ; ma mʼuma ko kwef abo Israe̩l ñw u pioo.
NUM,3,10,"Oñ uwe̩ achi Aro̩n kpai amo̩ma-wñ jo̩, tak ama afejute̩ uko̩lo̩ atama-ma le̩; e̩ne̩ ejaduña du kʼi ate̩me̩ru, ekpa ma akpa."
NUM,3,11,"Taku Jihofa ka ñwu Mose̩s kakini,"
NUM,3,12,"I la chʼomi, go, omi mʼabo Lifai ko kwef abo Israe̩l koji amo̩mo̩gba du ku ma kpʼo̩gba iye-ma na ef abo Israe̩l. Oñ abo Lifai le̩ ache abo e-mi,"
NUM,3,13,"todu amo̩mo̩gba du chʼe-mi; o̩jo̩ kʼomi fʼamo̩mo̩gba chaka kpa ane̩ Ijipti, u la che kʼamo̩mo̩gba abo Israe̩l du ki fo̩ ñwu mi, tʼe-one̩ tʼe-e̩la abe̩re̩me̩le̩; ama ache e-mi; omi Jihofa de̩."
NUM,3,14,"Taku Jihofa ka ñwu Mose̩s aje̩tachi Sainai kakini,"
NUM,3,15,"Kʼabo Lifai aluka, ikpo unyi ikpo unyi amatama kpai akwo̩ra unyi akwo̩ra unyi-ma; e̩ne̩ke̩le̩ du akwo ochuʼka nyʼate̩to̩gba-wñ oñ uwe̩ akaluka."
NUM,3,16,"Abe̩le̩ Mose̩s fʼuma kaluka alu ki Jihofa dʼalu ñw u, owñ chʼalu ku ma ñwa ñw u le̩."
NUM,3,17,Odu amo̩ma e̩ne̩ke̩le̩ e-Lifai la jo̩-i: Ge̩rsho̩n kpai Kohat kpai Me̩rari.
NUM,3,18,Odu amo̩ma e̩ne̩ke̩le̩ Ge̩rsho̩n akwo̩ra unyi akwo̩ra unyi-ma la jo̩-i: Libni kpai Shimeai.
NUM,3,19,Oñ amo̩ma e̩ne̩ke̩le̩ e-Kohat akwo̩ra unyi akwo̩ra unyi-ma che: Amram kpai Izhar kpai He̩bro̩n kpai Uzie̩l.
NUM,3,20,"Oñ amo̩ma e̩ne̩ke̩le̩ Me̩rari akwo̩ra unyi akwo̩ra unyi-ma che: Mali kpai Mushi. Abo-i chʼakwo̩ra unyi akwo̩ra unyi abo Lifai, ikpo unyi ikpo unyi amata-ma."
NUM,3,21,Ge̩rsho̩n la chʼe̩te̩ akwo̩ra unyi abo Libni kpai akwo̩ra unyi abo Shimeai; abo-i la chʼakwo̩ra unyi akwo̩ra unyi abo Ge̩rsho̩n.
NUM,3,22,"Abo ku ma kaluka efu-ma, owñ chʼaluka aboke̩le̩-ma akwo ochuʼka nyʼate̩to̩gba-wñ chaka, aluka-ma chʼone̩ icham nyʼo̩gwo̩ko̩ ugbo mebie nyʼone̩ oli me̩gwa."
NUM,3,23,"Akwo̩ra unyi abo Ge̩rshon ñʼaru ejubi uña ugugu le̩ o̩wo̩ olodudu,"
NUM,3,24,"idachi abunyi ata abo Ge̩rsho̩n chʼEliasaf, o̩ma Lae̩l."
NUM,3,25,"E̩wñ ide kʼamo̩ma e̩ne̩ke̩le̩ Ge̩rsho̩n ade ef unyabo ujeju chʼuña ugugu, kpai unyabo ki bʼo ma, kpai ukpo uro̩na e-unyabo ujeju le̩,"
NUM,3,26,"kpai ukpo ku ma ko bʼologbo kpai ukpo uro̩na tod ologbo, owñ chʼe-kʼi lʼuña ugugu kpai ubo̩ iche̩bo̩ daka, kpai iku ku ma ne̩ che uko̩lo̩-wñ chaka."
NUM,3,27,Kohat la chʼe̩te̩ akwo̩ra unyi abo Amram kpai akwo̩ra unyi abo Izhar kpai akwo̩ra unyi abo He̩bro̩n kpai akwo̩ra unyi abo Uzie̩l: abo-i chʼakwo̩ra unyi akwo̩ra unyi abo Kohat.
NUM,3,28,"Aluka aboke̩le̩-wñ chaka akwo ochuʼka nyʼate̩to̩gba-wñ chʼone̩ icham nyʼo̩gwo̩ko̩ ugbo me̩jo̩ nyʼulo̩gwa, ku ma ne̩ ide e̩wñ uña kiafo̩ le̩ ade."
NUM,3,29,Akwo̩ra unyi akwo̩ra unyi amo̩ma Kohat le̩ aru jo̩ akolo uña ugugu o̩wo̩ o̩pata o̩gane̩.
NUM,3,30,Oñ idachi unyi amata abo akwo̩ra unyi akwo̩ra unyi abo Kohat chʼElizafan o̩ma Uzie̩l.
NUM,3,31,"E̩wñ ide ku ma la ade chʼakpati kpai itebulu kpai agege kpai ubo̩ iche̩bo̩ meji le̩ kpai e̩wñ eku uña kiafo̩ e-ku ma ne̩ che e̩wñ kpai ukpo ugbeju, kpai ane̩ uko̩lo̩-wñ chaka."
NUM,3,32,"Oñ E̩leaza, o̩ma Aro̩n atama achʼidachi ki tʼo̩gba ñw amidachi abo Lifai, i la afejutʼabo ku ma de e̩wñ ide e-uña kiafo̩ le̩."
NUM,3,33,Me̩rari chʼe̩te̩ akwo̩ra unyi abo Mali kpai akwo̩ra unyi abo Mushi: abo le̩ chʼakwo̩ra unyi akwo̩ra unyi Me̩rari.
NUM,3,34,"Oñ abo ku ma fʼuma kaluka efu-ma, owñ chʼaluka aboke̩le̩ akwo ochuʼka nyʼate̩to̩gba-wñ chaka chʼone̩ icham nyʼo̩gwo̩ko̩ ugbo me̩fa nyʼone̩ o̩gwo̩ko̩."
NUM,3,35,Oñ idachi abo akwo̩ra unyi akwo̩ra unyi Me̩rari che Zurie̩l o̩ma Abihee̩l; ama le̩ arujo̩ o̩wo̩ o̩pata ate̩ uña ugugu le̩.
NUM,3,36,Oñ e̩wñ ide kʼamo̩ma Me̩rari ade chʼakatakpo uña ugugu kpai oli ugbo̩lo̩-wñ kpai oli urane̩-wñ kpai o̩ka-wñ kpai ane̩-wñ chaka; kpai uko̩lo̩ abʼe-le̩ chaka.
NUM,3,37,"Kpai oli urane̩ ologbo-wñ kʼi lo daka, manyʼo̩ka-wñ kpai aba-wñ kpai iku-wñ."
NUM,3,38,"Oñ abo ku ma arujo̩ o̩gba uña ugugu o̩wo̩ olodudu-wñ, owñ chʼo̩gba unyabo ujeju o̩wo̩ ugbo kʼolu akwane̩, che Mose̩s kpai Aro̩n kpai amo̩ma-wñ, ku ma nʼide uña kiafo̩ ade, owñ chʼide kʼamo̩ma Israe̩l nʼede-wñ le̩; e̩ne̩ ejaduña du kʼi la te̩me̩rʼu, ekpa ma akpa."
NUM,3,39,"Oñ abo Lifai ku ma kaluka ma du, owñ chʼabo ku Jihofa nʼalu-wñ ka ñwu Mose̩s kpai Aro̩n ku ma kʼuma aluka le̩, akwo̩ra unyi akwo̩ra unyi-ma, e̩ne̩ke̩le̩-ma akwo ochuʼka nyʼate̩to̩gba-wñ chaka chʼone̩ icham nyʼo̩gwo̩ko̩ ugbo ogu nyoke meji."
NUM,3,40,"Taku Jihofa ka ñwu Mose̩s kakini, Fʼamo̩mo̩gba abo Israe̩l e̩ne̩ke̩le̩ akwo ochuʼka nyʼate̩to̩gba-wñ kaluka, kʼe̩ la fʼaluka odu-ma ma."
NUM,3,41,"Tak uwe̩ akʼabo Lifai todu mi (omi Jihofa de̩), ama akoji amo̩mo̩gba du ef amo̩ma Israe̩l, oñ ame̩la abe̩re̩me̩le̩ abo Lifai akoji amo̩ma ojo̩do̩ ame̩la abe̩re̩me̩le̩ abo Israe̩l chaka."
NUM,3,42,Abe̩le̩ Mose̩s fʼamo̩mo̩gba du ef abo Israe̩l kaluka alu ki Jihofa ñwa ñwu.
NUM,3,43,"Oñ amomo̩gba e-e̩ne̩ke̩le̩ chaka owñ chʼaluka odu one̩ odu one̩, akwo ochuʼka nyʼate̩to̩gba-wñ, abo ku ma kaluka ma le̩ chʼone̩ icham nyʼo̩gwo̩ko̩ ugbo ogu nyoke meji nyʼone̩ o̩gwo̩ko̩ nyʼe̩te̩gwa nyoke me̩ta."
NUM,3,44,"Taku Jihofa ka ñwu Mose̩s kakini,"
NUM,3,45,"E̩ ki mʼabo Lifai ko koji amo̩mo̩gba du ku ma jʼef abo Israe̩l, kpai ame̩la abe̩re̩me̩le̩ abo Lifai koji ame̩la abe̩re̩me̩le̩ e-ma; oñ abo Lifai achʼabo e-mi: omi Jihofa de̩."
NUM,3,46,"Todu kʼe̩ gba amo̩mo̩gba abo Israe̩l o̩gwo̩ko̩ nyʼo̩gbo̩ me̩ta nyoke me̩gwe̩ta ku ma kwu aluka abo Lifai bo̩ le̩,"
NUM,3,47,"e̩ nagba she̩ke̩l me̩lu e̩lu oji okoke-ma; alu ku she̩ke̩l uña kiafo̩ de̩ alu le̩ e̩ gba, (she̩ke̩l e-le̩ la che gera ogu),"
NUM,3,48,e̩ la mʼo̩ko̩ ku ma ne̩ gba aluka one̩ ki kwu ma bo tane̩ le̩ ko ñw Aro̩n kpai amo̩ma-wñ.
NUM,3,49,Abe̩le̩ Mose̩s mʼo̩ko̩ ulʼone̩ tane̩ le̩ gba kwʼo̩wo̩ abo ku ma kwubo̩ noji abo kʼabo Lifai la tane̩ le̩;
NUM,3,50,"i mʼo̩ko le̩ gba kwʼo̩wo̩ amo̩mo̩gba abo Israe̩l, owñ che she̩ke̩l icham nyʼo̩gwo̩ko̩ nyʼoli mebie nyoke me̩gwe̩lu, alu ku she̩ke̩l uña kiafo̩ de̩;"
NUM,3,51,"oñ Mose̩s mʼo̩ko̩ ulone̩tane̩ le̩ ko ñw Aro̩n kpai amo̩ma-wñ, alu kʼo̩la Jihofa de̩, owñ chʼalu ku Jihofa ñwa ñwu Mose̩s."
NUM,4,1,"Taku Jihofa ka ñwu Mose̩s kpai Aro̩n, kakini,"
NUM,4,2,"Me̩ ki fʼuwewe oji amo̩ma e̩ne̩ke̩le̩ Kohat ma ef amo̩ma e̩ne̩ke̩le̩ Lifai, akwo̩ra unyi akwo̩ra unyi-ma, kpai ikpo unyi ikpo unyi amata-ma,"
NUM,4,3,"akwo o̩do̩ ogue̩gwa gbogbo nyʼo̩do̩ ooje, abo du ku ma wʼef uko̩lo̩-ma le̩, ku ma che uko̩lo̩ ef unyabo ujeju."
NUM,4,4,"E̩wñ ki chʼuko̩lo̩ amo̩ma e̩ne̩ke̩le̩ Kohat ef unyabo ujeju, owñ chʼe̩wñ kiafo̩ e-efo̩ de̩."
NUM,4,5,"E̩gba kʼabo uru le̩ akwane̩ ule̩-ma, Aro̩n kpai amo̩ma-wñ anyʼejefu, ma la atʼukpo ugbeju ku ma ko rʼo̩na le̩ wane̩, oñ ma akʼo bʼoji akpati ibenu le̩ ma;"
NUM,4,6,"taku ma akʼaño̩ e̩la-omi le̩ bʼoji e-le̩ ma ge̩, taku ma akʼukpo kʼi chʼodufa chaka nadala abʼoji-wñ ma ate̩, taku ma akʼoli ugbo̩lo̩-wñ tunyʼu."
NUM,4,7,"Taku ma adʼukpo odufa nadala bʼoji itebulu akala eju ma, oñ ma akʼo̩tara-wñ jʼoji-wñ kpai uko̩de̩-wñ kpai ugba-wñ kpai ukpake̩le̩ ku ma du che omiofo; oñ akala e-o̩ko̩ko̩lo̩ le̩ ajʼoji-wñ;"
NUM,4,8,"taku ma akʼukpo ekpikpa odufa nadala bʼoji e-le̩ ma, oñ ma adʼaño̩ e̩la omi bʼoji e-le̩ ma, taku ma akʼoli ugbo̩lo̩-wñ tunyʼu."
NUM,4,9,"Taku ma akʼukpo odufa, ku ma mʼu du bʼoji akete e-e̩mu le̩ ma kpai agege-wñ kpai e̩wñ ku ma ne̩ kpʼuna-wñ lu kpai e̩wñ ku ma kʼabo le̩ nyu kpai e̩wñ ku ma kʼekpo nyʼu chaka, owñ chʼe-ku ma ne̩ che uko̩lo̩-wñ:"
NUM,4,10,"taku ma akʼe-le̩ kpai e̩wñ eku-wñ chaka tunyʼaño̩ e̩la omi ku ma du bʼoji-wñ ma, oñ ma akʼo toji oli-wñ."
NUM,4,11,"Taku ma akʼukpo odufa nadala jʼoji ubo̩ iche̩bo̩ e-o̩jamalia le̩, oñ ma adʼaño̩ e̩la omi bʼo ma, taku ma akʼoli ugbo̩lo̩-wñ tunyu;"
NUM,4,12,"taku ma akʼe̩wñ eku uko̩lo̩-wñ ku ma ne̩ che e̩wñ ef uña kiafo̩ le̩ chaka nyʼukpo odufa, oñ ma adʼaño̩ e̩la omi bʼoji e-le̩ ma, taku ma akʼojʼoji oti ugbo̩lo̩-wñ."
NUM,4,13,"Taku ma agbʼelulu bʼubo̩ iche̩bo̩ te̩, oñ ma akʼukpo odufa ekpikpa nadala jʼoji-wñ;"
NUM,4,14,"takuma akʼe̩wñ eku-wñ chaka jʼoji-wñ, owñ chʼe-ku ma ne̩ che e̩wñ o̩la-wñ, owñ chʼaido una-wñ kpai uko̩-wñ kpai uko̩che̩-wñ kpai ugba-wñ owñ chʼe̩wñ eku ubo̩ iche̩bo̩ le̩ chaka; taku ma akʼaño̩ e̩la omi nadala bʼoji-wñ ma, taku ma akʼoli ugbo̩lo̩-wñ tunyʼu."
NUM,4,15,"Tak e̩gba kʼAro̩n kpai amo̩ma-wñ mʼe̩wñ ko bʼoji uña kiafo̩ le̩ kpai ane̩ uña kiafo̩ ma kpa chaka, abu kʼabo uru le̩ ache ku ma kwane̩ ule̩, ubi le̩ tak amo̩ma e̩ne̩ke̩le̩ Kohat awa ku ma ne̩ e̩wñ-i, ma ki muda ado̩wo̩kado e̩wñ uña kiafo̩ le̩ n, tode̩gba ku ma ku. E̩wñ-i chʼadu amo̩ma e̩ne̩ke̩le̩ Kohat ef unyabo ujeju."
NUM,4,16,"Oñ e̩wñ ku E̩leaza o̩ma Aro̩n atama ade chʼekpo tod una-wñ kpai e̩wñ ki akpo le̩, kpai e̩wñ ele o̩ko̩ko̩lo̩ kpai ekpo ku ma ba tʼo̩la kpai uña ugugu kpai e̩wñ du ki jʼefu-wñ efejutʼo̩, owñ chʼuña kiafo̩ le̩ kpai ane̩-wñ."
NUM,4,17,"Taku Jihofa ka ñwu Mose̩s kpai Aro̩n kakini,"
NUM,4,18,Me̩ ki la fʼo̩lo̩pu akwo̩ra unyi akwo̩ra unyi abo Kohat ko̩da bʼef abo Lifai te̩ n;
NUM,4,19,"e̩wñ kʼuwe̩ muda ache ñwu ma, kʼama ki deju, ku ma we eku, e̩gba ku ma te̩me̩ru e̩wñ kiafo̩ e-efo̩ le̩ de̩: Aro̩n kpai amo̩ma-wñ anyʼejefu, ku ma dʼuko̩lo̩ ñw e̩ne̩ne̩ne̩ne̩ kpai adu kʼi ane̩,"
NUM,4,20,"ma muda anyʼejefu ku ma go e̩wñ uña kiafo̩ le̩ n, i chaka chʼalu kʼone̩ adʼeju be ma ki le n, tode̩gba ku ma ku."
NUM,4,21,"Taku Jihofa ka ñwu Mose̩s kakini,"
NUM,4,22,"E̩ ki ño̩ fʼuwewe oji amo̩ma e̩ne̩ke̩le̩ Ge̩rsho̩n ma ge̩, ikpo unyi ikpo unyi amata-ma, akwo̩ra unyi akwo̩ra unyi-ma;"
NUM,4,23,"abo ku ma dʼo̩do̩ ogue̩gwa nyʼate̩to̩gba gbogbo nyʼo̩do̩ ooje, uwe̩ akʼuma aluka, owñ chʼabo du ku ma gudu wʼejefu ku ma fʼogu uko̩lo̩ le̩ ja, ku ma la chʼuko̩lo̩ ef unyabo ujeju le̩."
NUM,4,24,"E̩wñ ki chʼuko̩lo̩ akwo̩ra unyi akwo̩ra unyi abo Ge̩rsho̩n, ef e̩wñ eche kpai adu e̩ne̩ le̩ de̩;"
NUM,4,25,"ma anʼukpo ku ma ta chʼo̩do̩ uña ugugu le̩, kpai e-unyabo ujeju manyʼe̩wñ ki bʼoji-wñ ma, kpai año̩ e̩la omi kʼi bʼoji-wñ ma ate̩, kpai ukpo uro̩na alu unyabo ujeju le̩,"
NUM,4,26,"kpai ukpo ku ma du bʼologbo kpai ukpo tod alo̩na ologbo ki lʼuña ugugu kpai ubo̩ iche̩bo̩ daka, kpai iku-wñ kpai ane̩ uko̩lo̩-wñ chaka; e̩wñ du ku ma che ugbo ane̩ uko̩lo̩ le̩, ama ache,"
NUM,4,27,"Aro̩n kpai amo̩ma-wñ añwʼuko̩lo̩ ñw amo̩ma e̩ne̩ke̩le̩ Ge̩rsho̩n ef adu ku ma ne̩ chaka, kpai ef e̩wñ du ki dukpe̩ ku ma che; ame̩ ki dʼide adu-ma du ñwu ma ku ma de."
NUM,4,28,"E-le̩ la chʼuko̩lo̩ akwo̩ra unyi akwo̩ra unyi amo̩ma e̩ne̩ke̩le̩ e-Ge̩rsho̩n ef unyabo ujeju, oñ Itamar, o̩ma Aro̩n atama le̩, nʼo̩da ide ku ma ade."
NUM,4,29,"I la chʼe-amo̩ma e̩ne̩ke̩le̩ Me̩rari, uwe̩ akʼuma aluka akwo̩ra unyi akwo̩ra unyi-ma, ikpo unyi ikpo unyi amata-ma;"
NUM,4,30,"uwe̩ ki kʼaluka ma akwʼo̩do̩ o̩gue̩gwa gbogbo nyi o̩do̩ ooje, owñ chʼe̩ne̩ du kʼi awʼef akanya le̩, kʼi ache uko̩lo̩ e-unyabo ujeju."
NUM,4,31,"Ide adu ku ma ade la de̩, kʼi chʼe̩wñ-ma du ku ma che ef unyabo ujeju: akatakpo uña ugugu le̩ kpai oli akofida-wñ kpai oli urane̩-wñ kpai o̩ka-wñ,"
NUM,4,32,"kpai oli urane̩ ologbo ki lodaka manyʼo̩ka-wñ, kpai aba-wñ kpai iku-wñ, manyʼe̩wñ eku-wñ chaka, kpai ane̩-wñ du ku ma ne̩ chʼuko̩lo̩-wñ; ame̩ ki dʼodu e̩wñ ide ku ma ade ef adu-ma okoke ñwu ma."
NUM,4,33,"E̩wñ le̩ chʼe̩wñ kʼakwo̩ra unyi akwo̩ra unyi amo̩ma e̩ne̩ke̩le̩ Me̩rari ache, owñ chʼo̩chaka uko̩lo̩ ku ma ache ef unyabo ujeju, ma jʼef o̩wo̩ Itamar, o̩ma Aro̩n atama le̩."
NUM,4,34,"Taku Mose̩s kpai Aro̩n kpai amidachi abo o̩gbadu le̩ fʼamo̩ma e̩ne̩ke̩le̩ Kohat kaluka akwo̩ra unyi akwo̩ra unyi-ma, kpai ikpo unyi ikpo unyi amata-ma,"
NUM,4,35,"akwʼo̩do̩ o̩gue̩gwa gbogbo nyʼo̩do̩ ooje, owñ chʼabo du ku ma wʼef akanya le̩ ku ma che uko̩lo̩ ef unyabo ujeju;"
NUM,4,36,oñ abo-ma ku ma kaluka akwo̩ra unyi akwo̩ra unyi chʼone̩ icham nyʼo̩gwo̩ko̩ ugbo meji nyʼooje chʼicham.
NUM,4,37,"Abo le̩ chʼabo ku ma kaluka ef akwo̩ra unyi akwo̩ra unyi abo Kohat, owñ chʼo̩chaka amone̩ ku ma che uko̩lo̩ ef unyabo ujeju, e-ku Mose̩s kpai Aro̩n kʼuma aluka, alu ku Jihofa nʼalu-wñ ka lugbo Mose̩s."
NUM,4,38,"Oñ amo̩ma e̩ne̩ke̩le̩ Ge̩rsho̩n ku ma kaluka akwo̩ra unyi akwo̩ra unyi-ma kpai ikpo unyi ikpo unyi amata-ma,"
NUM,4,39,"akwo o̩do̩ o̩gue̩gwa gbogbo nyʼo̩do̩ ooje, owñ chʼabo ku ma wʼef akanya le̩ ku ma che uko̩lo̩ ef unyabo ujeju,"
NUM,4,40,"owñ chʼabo-ma ku ma kaluka akwo̩ra unyi akwo̩ra unyi, ikpo unyi ikpo unyi amata-ma chʼone̩ icham nyʼo̩gwo̩ko̩ ugbo meji nyʼone̩ ulo̩gwa nyʼogue̩gwa."
NUM,4,41,"Abo-i la chʼamo̩ma e̩ne̩ke̩le̩ Ge̩rsho̩n, ku ma kaluka akwo̩ra unyi akwo̩ra unyi, owñ chʼo̩chaka one̩ ku ma che uko̩lo̩ ef unyabo ujeju, e-ku Mose̩s kpai Aro̩n fʼuma kaluka alu ku Jihofa nʼalu-wñ ka."
NUM,4,42,"Oñ abo ku ma kaluka ef akwo̩ra unyi akwo̩ra unyi amo̩ma e̩ne̩ke̩le̩ Me̩rari, akwo̩ra unyi akwo̩ra unyi-ma, ikpo unyi ikpo unyi amata-ma,"
NUM,4,43,"akwo o̩do̩ o̩gue̩gwa gbogbo nyʼo̩do̩ ooje, e̩ne̩ du kʼi wʼef akanya le̩ kʼi chʼuko̩lo̩ ef unyabo ujeju,"
NUM,4,44,"owñ chʼabo e-ma ku ma la kaluka akwo̩ra unyi akwo̩ra unyi-ma, chʼone̩ icham me̩le̩ yiili."
NUM,4,45,"Abo-i chʼamo̩ma Me̩rari ku Mose̩s kpai Aro̩n fʼuma kaluka akwo̩ra unyi akwo̩ra unyi, alu ku Jihofa nʼalu-wñ ka lugbo Mose̩s."
NUM,4,46,"O̩chaka one̩ ku ma kaluka ef abo Lifai, e-ku Mose̩s kpai Aro̩n kpai amidachi Israe̩l kaluka akwo̩ra unyi akwo̩ra unyi-ma, kpai ikpo unyi ikpo unyi amata-ma,"
NUM,4,47,"akwʼo̩do̩ o̩gue̩gwa gbogbo wʼo̩do̩ ooje, e̩ne̩ du kʼi wa kʼi ache e̩wñ ef uko̩lo̩ le̩, kpai uko̩lo̩ adu e̩ne̩ ef unyabo ujeju,"
NUM,4,48,abo e-le̩ ku ma kaluka chʼone̩ icham nyʼo̩gwo̩ko̩ ugbo me̩jo̩ nyʼone̩ oli me̩gwaka nyʼogue̩gwa oji.
NUM,4,49,"Alu ku Jihofa nʼalu-wñ ka le̩, Mose̩s je̩ ñwu ma fʼuma kaluka, e̩ne̩ne̩ne̩ne̩ nʼuko̩lo̩-wñ kʼi ache, kpai alu kʼadu-wñ ade̩; abe̩le̩ Mose̩s fʼuma kaluka, alu ku Jihofa nʼalu-wñ ka ñw u."
NUM,5,1,"Taku Jihofa ka ñwu Mose̩s kakini,"
NUM,5,2,"E̩ nañwa ñw abo Israe̩l ku ma je̩ ñw ame̩no̩ga ikpemute du kwef uru-i dufu, kpai e̩ne̩ du kʼo̩la-wñ arʼe̩ño̩ kpai e̩ne̩ kʼoku e̩wñ fʼu o̩la daji;"
NUM,5,3,"tʼe̩ne̩ke̩le̩, tʼonobule̩ me̩ na je̩ ñwu ma dufu, e̩jo̩do̩da uru-i oñ me̩ aje̩ ñwu ma jo̩, kʼama ki we efʼuru-ma daji, e-kʼomi gugu alumeji-wñ-i."
NUM,5,4,"Tak abo Israe̩l fʼabe̩le̩ che, ma la je̩ ñwu ma nyʼejo̩do̩da uru le̩; alu ku Jihofa ka ñwu Mose̩s, alu le̩ abo Israe̩l che."
NUM,5,5,"Taku Jihofa ka ñwu Mose̩s kakini,"
NUM,5,6,"E̩ naka ñw abo Israe̩l kakini, E̩gba kʼe̩ne̩ke̩le̩ abe̩k onobule̩ fʼe̩wñ adure e-kʼamone̩ che che, kʼi la fʼudu Jihofa fe̩, kʼonugo e̩ne̩ le̩ fʼabi je̩,"
NUM,5,7,"mak i agbalu e̩wñ adure kʼi che le̩; oñ i adʼe̩wñ akoji udu ki fe̩ ki chʼeju-wñ yiili wa, oñ i ñʼadʼukpe̩lu-wñ mʼo̩, tak i ako ñw e̩ne̩ kʼi fʼudu-wñ."
NUM,5,8,"Ama iche̩wñ kʼe̩ne̩ le̩ ma nʼefu o̩pio̩o̩ kʼi adʼe̩wñ akoji ñw u tod abi kʼi je̩ le̩ n, mak e̩wñ akoji tod abi kʼi je̩ che e-Jihofa oñ atama ki mʼu du; e-le̩ anʼoji okolo e-e̩boma e-ku ma aduwa che e̩wñ e̩boma todu-wñ."
NUM,5,9,"Oñ e̩wñ du ku ma du nyʼate̩ ki jʼef e̩wñ kiafo̩ e-abo Israe̩l ku ma ko wa ñw atama, owñ ne̩."
NUM,5,10,"Owñ la ane̩ e̩wñ e̩ne̩ du kiafo̩, e̩wñ du kʼone̩ ako ñw atama, owñ ne̩."
NUM,5,11,"Taku Jihofa ka ñwu Mose̩s kakini,"
NUM,5,12,"E̩ naka ñw abo Israe̩l kakini, Iche̩wñ kʼo̩ya one̩ mʼe̩re̩ dutinyo̩, kʼi la fʼabi o̩ko̩-wñ je̩,"
NUM,5,13,"kʼe̩ne̩ke̩le̩ bʼo̩ dachi kʼi mʼo̩la da, kʼi la maja ñw o̩ko̩-wñ, kʼi la fʼo̩la-wñ daji maja maja, kʼi ma la nʼe̩ne̩ ki agba ibenu nyʼu n, ku ma ma mu ef e̩wñ kʼi ache le̩ n;"
NUM,5,14,"kʼe̩do̩ achʼe̩ko̩-wñ ñwe̩ñwe̩le̩, kʼi chane̩ etejane̩ o̩ya-wñ kʼi mudaji le̩; abe̩k e̩gba kʼe̩do̩-wñ achʼo ñwe̩ñwe̩le̩, kʼi atejane̩ o̩ya-wñ, kʼi ma la dʼo̩la ji n;"
NUM,5,15,"e̩gbale̩ e̩ne̩ke̩le̩ le̩ adʼu o̩ya-wñ wʼugbo atama, oñ i ako e̩wñ O̩jo̩-wñ wa tod onobule̩-wñ, owñ chʼukpe̩gwa e̩fa omu barli; i ki dʼekpo danyʼu n, i ki la adu frankinse̩ns tʼoji-wñ n, todu e̩wñ ele e-ogu eja i che, e̩wñ ele e-urewa de̩, kʼi aje̩ ñwu ma rewa udu ku ma fe̩."
NUM,5,16,"Tak atama le̩ adʼonobule̩ le̩ wa me̩ru, kʼi la aje̩ ñw u dago o̩gba Jihofa;"
NUM,5,17,"tak atama ane̩ omiofo kiafo̩ kʼi dʼef ucha ku ma nʼama bo̩, oñ i abʼebutu ki dʼane̩pe̩te̩ ef uña ugugu nyʼomiofo le̩."
NUM,5,18,"Tak atama aje̩ ñw onobule̩ le̩ dago o̩gba Jihofa, tak i amʼonobule̩ le̩ oji tu, kʼi adʼe̩wñ ele e-urewa le̩ tef o̩wo̩-wñ, owñ chʼe̩wñ ele e-ogu-eja le̩. Oñ atama ane̩ omi e̩rikoko kʼi aje̩ ñw ama mu ef ewo-wñ."
NUM,5,19,"Tak atama aje̩ ñw u go̩, oñ i aka ñw onobule̩ le̩ kakini, Iche̩wñ kʼe̩ne̩ du ma bʼe̩ dachi n, kʼe̩ ma la dʼe̩re̩ tinyo̩ tef e̩wñ e̩daji n, abu kʼo̩ko̩-we̩ nʼuwe̩-i, mak omi e̩rikoko ki aje̩ ñw ama mʼone̩-i kʼi fʼo̩wo̩ gwʼe̩ oji."
NUM,5,20,"I muda che̩wñ kʼe̩ mʼe̩re̩ du tinyo̩ abu kʼo̩ko̩-we̩ nʼuwe̩, i la che̩wñ kʼe̩ fʼo̩la-we̩ daji, kʼe̩ne̩ke̩le̩ omune̩ bʼuwe̩ dachi,"
NUM,5,21,"(tak atama ki dʼule nyʼu ñw onobule̩ le̩, oñ atama le̩ aka ñw onobule̩ kakini,) Jihofa ki dʼuwe̩ chʼe̩ne̩ ina kpai e̩ne̩ kʼama amu alumeji amone̩-we̩, owñ chʼe̩gba ku Jihofa je̩ ñw uta-we̩ gbe̩, kʼefu-we̩ awu;"
NUM,5,22,"omi ki aje̩ ñw ama mu-i kʼi nyʼef ifu-we̩, kʼi la je̩ ñw efu-we̩ wu kʼuta-we̩ ki gbe̩ rinyo̩. Tak onobule̩ le̩ akakini, Ami, ami."
NUM,5,23,"Tak atama le̩ ako̩ o̩la ama-i nyʼalo, kʼi la fʼu gwe̩ nyʼomi e̩rikoko le̩;"
NUM,5,24,"oñ i aje̩ ñw onobule̩ le̩ ñmo̩ omi e̩rikoko kʼi aje̩ ñw ama mu le̩, tak omi ki aje̩ ñw ama mu le̩ agudu wʼefu-wñ kʼi ka nyʼefu."
NUM,5,25,"Tak atama agba e̩wñ ele e-ogu eja le̩ bʼo̩wo̩ onobule̩ le̩ te̩, oñ i adʼe̩wñ ele le̩ nʼo̩wo̩ amiejo o̩gba Jihofa, tak i adʼu wʼugbo ubo̩ iche̩bo̩;"
NUM,5,26,"tak atama le̩ abu e̩wñ ele le̩ nyʼo̩wo̩ʼka e̩ko̩ kʼi chʼe̩wñ urewa-wñ, oñ i agʼu jo oj ubo̩ iche̩bo̩ le̩, ubile̩ tak i aje̩ ñw onobule̩ ñmo̩ omi le̩."
NUM,5,27,"Tak abu kʼi je̩ ñw u fʼomi le̩ ñmo̩ kpa, e̩gba le̩ iche̩wñ kʼi fʼo̩la-wñ daji, kʼi la fʼabi o̩ko̩-wñ je̩ ochochi tak omi ki aje̩ ñw ama mu le̩ agudu wʼefu-wñ kʼi ka nyʼefu, tak efu-wñ awu, uta-wñ la agbe̩ rinyo̩, oñ onobule̩ amud e̩ne̩ ina alumeji amone̩-wñ."
NUM,5,28,"I muda che̩wñ kʼonobule̩ le̩ ma fʼo̩la-wñ daji n, kʼi la fe̩, e̩gbale̩ ma atʼo̩ no̩, oñ i anyʼefu."
NUM,5,29,"Uko̩o̩la e̩do̩ ñwe̩le̩ñwe̩le̩ le̩ de̩, owñ chʼe̩gba kʼonobule̩ kʼi nʼo̩ko̩ dʼe̩re̩ tinyo̩ kʼi la fʼo̩la-wñ daji,"
NUM,5,30,"abe̩k e̩gba kʼe̩do̩ ñwe̩le̩ñwe̩le̩ lewa bʼe̩ne̩ke̩le̩ ma, kʼi la chane̩ etejane̩ o̩ya-wñ; e̩gbale̩ tak i adʼonobule̩-wñ dago o̩gba Jihofa, oñ atama ache teju uko̩-o̩la-i chaka o̩la-wñ."
NUM,5,31,"Tak e̩ne̩ke̩le̩ le̩ afe̩ bʼudu te̩, onobule̩ le̩ la ane̩ udu-wñ."
NUM,6,1,"Taku Jihofa ka ñwu Mose̩s kakini,"
NUM,6,2,"E̩ nako̩la ñw abo Israe̩l kʼe̩ la ka ñwu ma kakini, E̩gba kʼe̩ne̩ke̩le̩ abe̩k onobule̩ fʼe̩wñ awuwu che, kʼi fʼoji e̩ne̩ Nazarait da, kʼi fʼo̩la-wñ date̩ ñwu Jihofa,"
NUM,6,3,"mak i ki fʼo̩la-wñ date̩ bʼOmi achiwebe̩te̩ma kpai o̩te̩ una te̩; i añmo̩ omi e̩ka ku ma nʼomi achiwebe̩te̩ma abe̩k o̩te̩ una che n, i añmo̩ omi achiwebe̩te̩ma du n, i la aje̩ e̩ro achiwebe̩te̩ma tʼe-etito̩ n, tʼe-e̩gbe̩ n."
NUM,6,4,"O̩jo̩ du kʼi fʼo̩la-wñ date̩ kade i aje̩ e̩wñ du ku ma ne̩ achiwebe̩te̩ma che n, dagba i chʼe̩yo̩-wñ dagba i chʼeikpa-wñ."
NUM,6,5,Abe̩ du akadʼoji-wñ o̩jo̩ du kʼi dʼoji ka kʼi ada o̩la-wñ te̩ kade n; efo̩ e̩ne̩ le̩ afo̩ gbogbo tak o̩jo̩ kʼi fʼo̩la-wñ date̩ ñwu Jihofa kade ki jo̩; i ki tʼiloji-wñ no̩ kʼi gwe̩ jiji daru wane̩.
NUM,6,6,"O̩jo̩ du kʼi fʼo̩la-wñ date̩ ñwu Jihofa kade le̩, i ñʼate̩ me̩ru oku e̩wñ n."
NUM,6,7,"I chaka chʼata-wñ, abe̩k iye-wñ abe̩k o̩maye-wñ e̩ne̩ke̩le̩, abe̩k o̩maye-wñ onobule̩, ma leku i adʼo̩la-wñ ji ugbo oku-ma n; todabu kʼe̩date̩ ñw O̩jo̩-wñ bʼoji-wñ ma."
NUM,6,8,O̩jo̩ du kʼi fʼo̩la-wñ date̩ kade le̩ i afo̩ ñwu Jihofa.
NUM,6,9,"I la che̩wñ kʼone̩ leku achigili nyʼu o̩la, kʼi la fʼoji e̩date̩-wñ daji, tak i alʼoji-wñ o̩jo̩ kʼi agwo̩la rinyo̩; o̩jo̩ e̩kebie-wñ tak i ala."
NUM,6,10,"Tak o̩jo̩ e̩ke̩jo̩-wñ i akʼamikede meji abe̩k amo̩ma o̩ke̩te̩be̩ meji wʼugbo atama, alugbo̩na unyabo ujeju,"
NUM,6,11,"tak atama le̩ adʼoka-wñ che iche̩bo̩ adure, ekeji-wñ la chʼutodu iche̩bo̩ e̩gujo, oñ i ache e̩wñ e̩boma todu-wñ, todabu kʼi dure ugbo oku one̩ le̩. Tak i ache kʼoji-wñ ki fo̩ o̩jo̩ le̩ gbage̩de̩,"
NUM,6,12,"kʼi dabi fʼaluka o̩jo̩ kʼi date̩ le̩ date̩ ñwu Jihofa ge̩, oñ i adʼala o̩mojo̩do̩ʼka wa kʼi chʼe̩wñ iche̩bo̩ abi-eje̩; o̩jo̩ kʼi je̩ kwoubi muda kwotinyo̩, todabu kʼe̩date̩-wñ le̩ mudaji."
NUM,6,13,"E̩wñ ki la chʼuko̩-o̩la e̩ne̩ Nazarait e̩gba kʼo̩jo̩ e̩date̩-wñ jo̩ kpa le̩ de̩: ma adʼowñ wa alugbo̩na unyabo ujeju,"
NUM,6,14,"oñ i adʼe̩wñ O̩jo̩-wñ wa ñwu Jihofa, okolo o̩mo̩do̩ʼka ki mufu ki chʼutod iche̩bo̩ e̩gujo, kpai ole ala o̩mo̩do̩ʼka kʼi mufu kʼi chʼutod iche̩bo̩ adure, kpai okoloʼka kʼi mufu todu iche̩bo̩ ure̩do̩,"
NUM,6,15,"kpai akala ki ma nʼo̩jo̩wu n e̩ko̩ agbaʼka, kpai akala ku ma nʼomu te̩ke̩te̩ke̩ che e-ku ma dʼekpo fo̩ nyu, kpai o̩kpukpulu ki ma nʼo̩jo̩wu n ku ma dʼekpo tafio̩, kpai e̩wñ ele-wñ, kpai iche̩bo̩ omi-wñ."
NUM,6,16,"Tak atama akʼe̩wñ le̩ wa o̩gba Jihofa, kʼi fʼiche̩bo̩ adure-wñ kpai iche̩bo̩ e̩gujo-wñ che̩,"
NUM,6,17,"tak i adʼokolo le̩ che iche̩bo̩ ure̩do̩ ñwu Jihofa, manyʼakala ki ma nʼo̩jo̩wu n ki chʼe̩ko̩ agba le̩; atama le̩ año̩ ko e̩wñ ele-wñ kpai iche̩bo̩ omi-wñ wa che ge̩."
NUM,6,18,"Tak e̩ne̩ Nazarait le̩ ala oji e̩date̩-wñ alugbo̩na unyabo ujeju, tak i akʼiloji e-oji e̩date̩-wñ le̩ nyʼuna kʼi dʼofe e̩wñ iche̩bo̩ ure̩do̩."
NUM,6,19,"Tak atama adʼo̩wo̩ okolo e̩hi le̩ kpai akala ki ma nʼo̩jo̩wu n oka kwef agba le̩ kpai o̩kpukpulu ki ma nʼo̩jo̩wu n oka, oñ i akʼo nyʼe̩do̩wo̩ e̩ne̩ Nazarait le̩, owñ chʼabu kʼi fʼoji e̩date̩-wñ la,"
NUM,6,20,"tak atama ami e-le̩ e̩jo chʼiche̩bo̩ emiejo o̩gba Jihofa; e-le̩ chʼe̩wñ efo̩ todu atama le̩, manyʼache̩do̩-wñ ku ma miejo, kpai o̩wo̩-wñ ku ma du nyʼate̩; ubi le̩ tak e̩ne̩ Nazarait le̩ añmo̩ omi achiwebe̩te̩ma."
NUM,6,21,"E-le̩ la chʼuko̩-o̩la todu e̩ne̩ Nazarait kʼi doji, e̩wñ O̩jo̩ e-wñ kʼi ache ñwu Jihofa todu e̩date̩-wñ le̩, e-le̩ amanyu e̩wñ ki bo̩ kʼo̩wo̩-wñ atu; alu kʼoji ki da de̩, alu le̩ i ache tʼeju uko̩ o̩la e-e̩date̩-wñ le̩ tila."
NUM,6,22,"Taku Jihofa ka ñwu Mose̩s kakini,"
NUM,6,23,"E̩ nako̩la ñw Aro̩n kpai amo̩ma-wñ kakini, Alu ku ma akadua ñw abo Israe̩l le̩ de̩: Ame̩ aka ñwu ma kakini,"
NUM,6,24,"Jihofa ki de̩nyo̩ ñw e̩, kʼi la fʼuwe̩ de:"
NUM,6,25,"Jihofa kʼi je̩ kʼugane̩ eju-wñ ki ta bʼuwe̩ ma, kʼi la lʼuwe̩ eju;"
NUM,6,26,Eju Jihofa ki bo̩rʼuwe̩ kʼi dʼure̩do̩ chʼuwe̩ ele̩.
NUM,6,27,Abe̩le̩ ma adʼodu-mi nʼoji abo Israe̩l; oñ u nade̩nyo̩ ñwu ma.
NUM,7,1,"Oñ i lewatʼo̩jo̩ ku Mose̩s mʼunyi ugugu le̩ du dago kpa kʼi la fʼekpo ba tʼo̩, kʼi che kʼi fo̩, kpai ane̩ du ki jʼefu-wñ, kpai ubo̩ iche̩bo̩, kpai e̩wñ eku-wñ chaka, kʼi la fʼekpo fia rʼe-le̩ o̩la, kʼi che kʼi fo̩,"
NUM,7,2,"tak amidachi Israe̩l, ku ma chʼabo kʼoji-ma dufu unyi unyi amata-ma, kʼe̩wñ e-ma wa. Abo le̩ la chʼamidachi o̩lo̩pu o̩lo̩pu, ama chʼabo ku ma tʼo̩gba abo ku ma kʼuma aluka le̩,"
NUM,7,3,"oñ ma kʼe̩wñ O̩jo̩-ma wa jo̩ o̩gba Jihofa, o̩ko̩ane̩ kʼanya afo̩ kʼe̩wñ bʼoji-wñ ma chʼe̩fa, kpai amokuno̩ me̩gweji; amidachi meji nʼo̩ko̩ane̩ʼka, e̩ne̩ne̩ne̩ne̩ la nʼo̩kokuno̩ okʼoka; oñ ma ko ma wa o̩gba unyi ugugu le̩."
NUM,7,4,"Taku Jihofa ka ñwu Mose̩s kakini,"
NUM,7,5,"Mʼu gba bʼo̩wo̩-ma te̩, ku ma ki ne̩ che uko̩lo̩ ef unyabo ujeju, kʼe̩ la mʼu ko ñw abo Lifai, e̩ du ñw e̩ne̩ne̩ne̩ne̩ alu kʼuko̩lo̩-wñ de̩."
NUM,7,6,"Abe̩le̩ Mose̩s mʼo̩ko̩ane̩ le̩ kpai amokuno̩ gba, oñ i mʼu ko ñw abo Lifai."
NUM,7,7,"I mʼo̩ko̩ane̩ meji kpai amokuno̩ me̩le̩ ko ñw amo̩ma Ge̩rsho̩n, alu kʼuko̩lo̩ e-ma de̩;"
NUM,7,8,"i la mʼo̩ko̩ane̩ me̩le̩ kpai amokuno̩ me̩jo̩ ko ñw amo̩ma Me̩rari, alu kʼuko̩lo̩ e-ma de̩, ama le̩ jʼef o̩wo̩ Itamar o̩ma Aro̩n atama."
NUM,7,9,"I muda du e-i du ñw amo̩ma Kohat in, todabu kʼama nʼuko̩lo̩ e̩wñ ef uña kiafo̩ ede; ojika e-ma ma akʼe̩wñ le̩ ne ane̩."
NUM,7,10,"Oñ amidachi le̩ kʼe̩wñ-ma wa ku ma dʼubo̩ iche̩bo̩ le̩ te̩ ñw O̩jo̩ e̩gba ku ma fʼekpo fia nyʼo̩la-wñ, oñ amidachi le̩ kʼe̩wñ O̩jo̩-ma wa o̩gba ubo̩ iche̩bo̩."
NUM,7,11,"Taku Jihofa ka ñwu Mose̩s kakini, Ma ki ko e̩wñ O̩jo̩-ma wa, idachi du ki kʼo wa o̩jo̩ e-wñ, ku ma dʼubo̩ iche̩bo̩ le̩ te̩ ñw O̩jo̩."
NUM,7,12,"Oñ e̩ne̩ kʼi ko e̩wñ O̩jo̩-wñ wa o̩jo̩ ejodudu che Nashon o̩ma Arninadab, kʼi chʼabo o̩lo̩pu Juda;"
NUM,7,13,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwu, alu ku she̩ke̩l e-uña kiafo̩ de̩, ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyʼu kʼi chʼe̩wñ ele;"
NUM,7,14,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,15,"o̩mokuno̩ o̩ko̩ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,16,o̩mobuko̩ʼka todu iche̩bo̩ adure;
NUM,7,17,"e̩wñ iche̩bo̩ ure̩do̩ la chʼokuno̩ meji, okolo me̩lu, o̩buko̩ me̩lu kpai amala o̩mo̩do̩ʼka me̩lu. Abo e-le̩ la chʼe̩wñ O̩jo̩ e-Nasho̩n o̩ma Aminadab."
NUM,7,18,"O̩jo̩ ekeji-wñ Netane̩l o̩ma Zuar, kʼi chʼidachi Isaka: kʼe-wñ wa;"
NUM,7,19,"i ko e̩wñ O̩jo̩ e-wñ wa, owñ chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩ta nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, todu e̩wñ ele;"
NUM,7,20,uko̩de̩ o̩jamaliaʼka alu she̩ke̩l me̩gwa kʼi chʼe̩ko̩ ñw e̩wñ ki akpo;
NUM,7,21,"o̩mʼokuno̩ o̩ko̩ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,22,o̩mobuko̩ʼka todu iche̩bo̩ adure;
NUM,7,23,"e̩wñ iche̩bo̩ ure̩do̩ la chʼokuno̩ meji, okolo me̩lu, o̩buko̩ me̩lu, amala o̩mo̩do̩ʼka me̩lu. Abo e-le̩ la chʼe̩wñ O̩jo̩ e-Netane̩l o̩ma Zuar."
NUM,7,24,"O̩jo̩ e̩ke̩ta-wñ chʼEliab o̩ma Helo̩n, kʼi chʼidachi abo Ze̩biulo̩n:"
NUM,7,25,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩, ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyʼu, kʼi chʼe̩wñ ele;"
NUM,7,26,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,27,"o̩mʼokuno̩ o̩ko̩ ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,28,o̩mobuko̩ʼka todu iche̩bo̩ adure;
NUM,7,29,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala omo̩doʼka me̩lu. Abo e-le̩ la chʼe̩wñ O̩jo̩ Eliab o̩ma Helon."
NUM,7,30,"O̩jo̩ e̩ke̩le̩-wñ chʼE̩lize̩r o̩ma Shedeur, kʼi chʼidachi abo Rube̩n;"
NUM,7,31,"e̩wñ O̩jo̩ e-wñ la chʼugba kpe̩te̩ke ʼka ku ma ne̩ ajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyʼu kʼi chʼe̩wñ ele;"
NUM,7,32,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,33,"o̩mʼokuno̩ o̩ko̩ʼka, okoloʼka, okolo o̩mo̩do̩ʼka ki chʼutodu iche̩bo̩ e̩gujo;"
NUM,7,34,o̩mobuko̩ ʼka todu iche̩bo̩ adure;
NUM,7,35,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ ʼka me̩lu. Abo e-le̩ la chʼe̩wñ O̩jo̩ e-E̩lize̩r o̩ma She̩deur."
NUM,7,36,"O̩jo̩ e̩ke̩lu-wñ che Shelumie̩l o̩ma Zurishadai, kʼi chʼidachi abo Simeo̩n:"
NUM,7,37,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,38,uko̩de̩ o̩jamaliaʼka alu she̩ke̩l me̩gwa kʼi chʼe̩ko̩ ñw e̩wñ ki akpo;
NUM,7,39,"o̩mokuno̩ o̩ko̩ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,40,o̩mo̩buko̩ʼka todu iche̩bo̩ adure;
NUM,7,41,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ la chʼe̩wñ O̩jo̩ e-Shelumie̩l o̩ma Zurishadai."
NUM,7,42,O̩jo̩ e̩ke̩fa-wñ chʼEliasaf o̩ma Deue̩l kʼi chʼidachi abo Gad:
NUM,7,43,"e̩wñ O̩jo̩ e-wñ la chʼugba kpe̩le̩ke̩ʼka ku ma nʼajifa che, uwoji-wñ che she̩kel o̩gbo me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko ñw omu te̩ke̩te̩ke̩ kʼekpo kpe̩gwa nyʼu, kʼi chʼe̩wñ ele;"
NUM,7,44,uko̩de̩ o̩jamaliaʼka alu she̩ke̩l me̩gwa kʼi che̩ko̩ ñw e̩wñ ki akpo;
NUM,7,45,"o̩mokuno̩ okoʼka, okoloʼka, okolo omo̩do̩ʼka kʼi chʼutodu iche̩bo̩ e̩gujo;"
NUM,7,46,o̩mobuko̩ʼka todu iche̩bo̩ adure;
NUM,7,47,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ la chʼe̩wñ O̩jo̩ e-Eliasaf o̩ma Deue̩l."
NUM,7,48,"O̩jo̩ e̩kebie-wñ Elishama o̩ma Amihud, kʼi chʼidachi abo Ifraim;"
NUM,7,49,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,50,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,51,"o̩mokuno̩ o̩ko̩ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,52,o̩mobuko̩ʼka todu iche̩bo̩ adure;
NUM,7,53,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ la chʼe̩wñ O̩jo̩ e-Elishama o̩ma Amihud."
NUM,7,54,"O̩jo̩ e̩ke̩jo̩-wñ Gamalie̩l o̩ma Pedazur, kʼi chʼidachi abo Manasa:"
NUM,7,55,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka, kʼi la chʼalu she̩ke̩l e̩te̩gwa, alu ku she̩ke̩l uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼe̩kpo kpe̩gwa nyʼu, kʼi chʼe̩wñ ele;"
NUM,7,56,uko̩de̩ o̩jamaliaʼka alu she̩ke̩l me̩gwa kʼi chʼe̩ko̩ ñw e̩wñ ki akpo;
NUM,7,57,"o̩mokuno̩ o̩ko̩ʼka, okoloʼka, okolo o̩mo̩do̩ʼka kʼi chʼutodu iche̩bo̩ e̩gujo;"
NUM,7,58,o̩mobuko̩ʼka todu iche̩bo̩ adure;
NUM,7,59,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu kpai amala o̩mo̩do̩ʼka me̩lu. Abo e-le̩ chʼe̩wñ O̩jo̩ Gamalie̩l o̩ma Pedazur."
NUM,7,60,"O̩jo̩ e̩ke̩la-wñ chʼAbidan o̩ma Gideoni, kʼi chʼidachi abo Be̩njamin:"
NUM,7,61,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che̩, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-ufia kiafo̩ de̩, ejeji-wñ che̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,62,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,63,"o̩mokuno̩ o̩ko̩ʼka, okoloʼka, okolo o̩mo̩do̩ʼka chʼutod iche̩bo̩ e̩gujo;"
NUM,7,64,o̩mo̩buko̩ʼka todu iche̩bo̩ adure;
NUM,7,65,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ chʼe̩wñ O̩jo̩ e-Abidan o̩ma Gideoni."
NUM,7,66,"O̩jo̩ e̩ke̩gwa-wñ chʼAhieze̩r o̩ma Amishadai, kʼi chʼidachi abo Dan:"
NUM,7,67,"e̩wñ O̩jo̩ e-wñ la chʼugba kpe̩te̩ke̩ ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩, ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,68,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,69,"o̩mokuno̩ o̩ko̩ʼka, okoloʼka, okolo o̩mo̩do̩ʼka, kʼi chʼutodu iche̩bo̩ e̩gujo;"
NUM,7,70,o̩mobuko̩ʼka todu iche̩bo̩ adure;
NUM,7,71,"e̩wñ iche̩bo̩ ure̩do̩ la chʼokuno̩ meji okolo me̩lu, obuko̩ me̩lu kpai amala o̩mo̩do̩ʼka me̩lu. Abo e-le̩ chʼe̩wñ O̩jo̩ Ahieze̩r o̩ma Amishadai."
NUM,7,72,"O̩jo̩ e̩ke̩gwaka-wñ che Pagie̩l o̩ma Okran, kʼi chʼidachi abo Ashe̩r:"
NUM,7,73,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo̩ me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,74,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,75,"o̩mokuno̩ o̩ko̩ʼka, okoloʼka, okolo o̩mo̩do̩ʼka, kʼi chʼutodu iche̩bo̩ e̩gujo;"
NUM,7,76,o̩mobuko̩ʼka todu iche̩bo̩ adure;
NUM,7,77,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ chʼe̩wñ O̩jo̩ e-Pagie̩l o̩ma Okran."
NUM,7,78,"O̩jo̩ e̩ke̩gweji-wñ chʼAhira o̩ma Enan, kʼi chʼidachi abo Naftali:"
NUM,7,79,"e̩wñ O̩jo̩ e-wñ la chʼugba kpe̩te̩ke̩ʼka ku ma nʼajifa che, uwoji-wñ che she̩ke̩l o̩gbo me̩fa nyoke me̩gwa, kpai ugba ajifaʼka kʼi la chʼalu she̩ke̩l e̩te̩gwa, alu ku she̩ke̩l e-uña kiafo̩ de̩; ejeji-wñ chʼe̩ko̩ ñw omu te̩ke̩te̩ke̩ kʼekpo kpe̩gwa nyu, kʼi chʼe̩wñ ele;"
NUM,7,80,"uko̩de̩ o̩jamaliaʼka alu she̩ke̩l me̩gwa, kʼi chʼe̩ko̩ ñw e̩wñ ki akpo;"
NUM,7,81,"o̩mokuno̩ o̩ko̩ʼka, okoloʼka, okolo o̩mo̩do̩ʼka, kʼi chʼutod iche̩bo̩ e̩gujo;"
NUM,7,82,o̩mobuko̩ʼka todu iche̩bo̩ adure;
NUM,7,83,"e̩wñ iche̩bo̩ ure̩do̩ la chʼokuno̩ meji, okolo me̩lu, obuko̩ me̩lu, kpai amala o̩mo̩do̩ʼka me̩lu. Abo e-le̩ chʼe̩wñ O̩jo̩ e-Ahira o̩ma Enan."
NUM,7,84,"E̩wñ ele ki kwʼo̩wo̩ amidachi Israe̩l ku me̩ ne̩ dʼubo̩ iche̩bo̩ te̩ ñw O̩jo̩, o̩jo̩ ku ma fʼekpo fia nyʼu o̩la le̩ jo̩-i: ugba kpe̩te̩ke̩ me̩gweji ku ma nʼajifa che, kpai ugba ajifa me̩gweji, kpai uko̩de̩ o̩jamalia me̩gweji,"
NUM,7,85,"uwoji ugba kpe̩te̩ke̩ ku ma nʼajifa che le̩ okoke che she̩ke̩l o̩gbo̩ me̩fa nyoke me̩gwa, ugba-wñ okoka chʼe̩te̩gwa; o̩chaka ajifa ku ma ne̩ che e̩wñ eku le̩ chʼalu she̩ke̩l icham me̩ta, alu ku she̩ke̩l uña kiafo̩ de̩,"
NUM,7,86,"uko̩de̩ o̩jamalia me̩gweji kʼi chʼe̩ko̩ ñw e̩wñ ki akpo le̩, okoka-wñ che she̩ke̩l me̩gwa, alu ku she̩ke̩l uña kiafo̩ de̩, o̩chaka o̩jamalia e-uko̩de̩ le̩ che she̩ke̩l o̩gbo̩ me̩fa;"
NUM,7,87,"o̩chaka amokuno̩ tod iche̩bo̩ e̩gujo chʼamo̩kokuno̩ me̩gweji, amokolo chʼe̩gweji, amala o̩mo̩do̩ʼka chʼegweji manyʼe̩wñ ele-ma; kpai amo̩mobuko̩ me̩gweji todu iche̩bo̩ e̩gujo;"
NUM,7,88,"o̩chaka amokuno̩ ku ma kpa tod iche̩bo̩ ure̩do̩ la chʼo̩kokuno̩ ogu nyoke me̩le̩, amokolo-wñ chʼo̩gbo̩ me̩ta, amobuko̩-wñ chʼo̩gbo̩ me̩ta, amala e-o̩mo̩do̩ʼka chʼo̩gbo̩ me̩ta. Abo e-le̩ chʼe̩wñ ele ku ma ko wa ku ma dʼubo̩ iche̩bo̩ le̩ te̩ ñw O̩jo̩ abu ku ma fʼekpo fia nyʼu o̩la."
NUM,7,89,"Tak e̩gba ku Mose̩s nyʼef unyabo ujeju kʼi ko̩la kpai owñ, i gbo̩ abu kʼomuko̩la le̩ dʼate̩ ñw ugugu unyie̩do̩ ki bʼoji akpati ibenu ma ako̩la ñw u, akwo alumeji amiche̩rub meji le̩; oñ i ko̩la ñw u."
NUM,8,1,"Oñ Jihofa ka ñwu Mose̩s kakini,"
NUM,8,2,"E̩ nako̩la ñw Aro̩n, kʼe̩ la ka ñw u kakini, E̩gba kʼe̩ dʼuna tʼagege le̩ agege-wñ mebie ki mʼane̩ ne̩ o̩gba akete."
NUM,8,3,"Tak Aro̩n fʼabe̩le̩ che; oñ i dʼuna tʼagege-wñ kʼane̩ ki ne̩ o̩gba akete le̩, alu ku Jihofa ñwa ñwu Mose̩s."
NUM,8,4,"Oñ alu kʼuko̩lo̩ akete ku ma che le̩ de̩ de̩, uko̩lo̩ o̩jamalia ku ma gwu i che; akwʼofe-wñ gbogbo kad ododo-wñ, egwu ma gwʼu; alu kʼuwawe-wñ ku Jihofa du ña Mose̩s de̩, alu le̩ i che akete le̩."
NUM,8,5,"Taku Jihofa ka ñwu Mose̩s kakini,"
NUM,8,6,"E̩ namʼabo Lifai ko kwef amo̩ma e̩ne̩ke̩le̩ Israe̩l, kʼe̩ fʼuma o̩la gwo rinyo̩."
NUM,8,7,"Alu kʼuwe̩ la ache ma kʼe̩ fʼuma o̩la gwo rinyo̩ le̩ de̩: E̩ ki tʼomi ku ma duwa tod adure le̩ rʼuma o̩la, kʼe̩ je̩ ñwu ma dʼabe̩ fʼedudu año̩la-ma la hioko, kʼe̩ la je̩ ñwu ma fʼe̩wñ o̩la-ma gwe̩, ku ma che kʼo̩la-ma ki fe̩."
NUM,8,8,E̩gbale̩ tak e̩ je̩ ñwu ma mʼo̩mokuno̩ o̩ko̩ kpai e̩wñ ele-wñ ki chʼomu te̩ke̩te̩ke̩ kʼekpo kpe̩gwa nyʼu ko; tak uwe̩ adʼo̩mokuno̩ o̩ko̩ omune̩ tod iche̩bo̩ adure.
NUM,8,9,Tak uwe̩ ki kʼabo Lifai wa jo̩ o̩gba unyabo ujeju le̩; kʼe̩ do̩ o̩gbo̩ o̩gbadu abo Israe̩l du jeju.
NUM,8,10,"Uwe̩ ki la kʼabo Lifai wa jo̩ o̩gba Jihofa. Tak abo Israe̩l ki kʼo̩wo̩-ma nʼabo Lifai oji,"
NUM,8,11,tak Aro̩n akʼabo Lifai le̩ wa miejo o̩gba Jihofa tod iche̩bo̩ emiejo e-abo Israe̩l todu kʼama ki ne̩ uko̩lo̩ Jihofa le̩ ache.
NUM,8,12,"Tak abo Lifai akʼo̩wo̩ e-ma nʼamo̩kokuno̩ le̩ oji; tak uwe̩ ki mʼoka du che iche̩bo̩ adure, ekeji-wñ la chʼutodu iche̩bo̩ e̩gujo ñwu Jihofa, kʼe̩ che e̩wñ e̩boma tod abo Lifai."
NUM,8,13,"Tak uwe̩ aje̩ ñw abo Lifai dago jʼo̩gba Aro̩n, kpai o̩gba amo̩ma-wñ, kʼe̩ ko ma wa che iche̩bo̩ emiejo ñwu Jihofa."
NUM,8,14,"Abe̩le̩ uwe̩ afʼabo Lifai date̩ bʼef abo Israe̩l te̩, oñ abo Lifai achʼabo e-mi."
NUM,8,15,"Ubi le̩ tak abo Lifai anyʼejefu ku ma che uko̩lo̩ ef unyabo ujeju. Uwe̩ ki la fʼuma gwo rinyo̩, kʼe̩ la ko ma wa che iche̩bo̩ emiejo."
NUM,8,16,"Todu ma mʼuma ko ñwu mi kwef abo Israe̩l pioo; ma koji e̩wñ du kʼi akpʼo̩gba iye-wñ na, owñ chʼamo̩mo̩gba abo Israe̩l du, omi mʼuma ko ñw o̩la-mi."
NUM,8,17,"Todu omi ne̩ amo̩mo̩gba abo Israe̩l du, tʼe-one̩, tʼe-e̩la abe̩re̩me̩le̩; o̩jo̩ kʼomi fʼamo̩mo̩gba kpai amomojodo̩ chaka kpa oj ane̩ Ijipti le̩, omi che ku ma fo̩ ñwu mi."
NUM,8,18,Oñ omi mʼabo Lifai ko koji amo̩mo̩gba du ku ma jʼef abo Israe̩l.
NUM,8,19,"Tak omi mʼabo Lifai ko kwef amo̩ma Israe̩l che Aro̩n kpai amo̩ma-wñ ele, kʼama ki che uko̩lo̩ tod amo̩ma Israe̩l ef unyabo ujeju, ku ma ki ño̩ fʼe̩wñ e̩boma che tod abo Israe̩l, todu kʼatulubo̩ ki we edʼef abo Israe̩l, e̩gba kʼabo Israe̩l te̩me̩ru uña kiafo̩ le̩."
NUM,8,20,"Abe̩le̩ Mose̩s kpai Aro̩n kpai o̩gbo̩ o̩gbadu abo Israe̩l du che ñw abo Lifai; alu du ku Jihofa ñwa ñwu Mose̩s ugbo abo Lifai le̩, alu le̩ abo Israe̩l che ma."
NUM,8,21,"Oñ abo Lifai fʼo̩la-ma gwo rinyo̩ bʼadure te̩, ma la fʼe̩wñ o̩la-ma gwe̩; tak Aro̩n mʼuma ko wa che iche̩bo̩ emiejo o̩gba Jihofa, Aro̩n la fʼe̩wñ e̩boma che ñwu ma kʼi che ku ma fe̩."
NUM,8,22,"Ubi le̩ tak abo Lifai nyʼejefu ku ma che uko̩lo̩-ma ef unyabo ujeju eju Aro̩n kpai eju amo̩ma-wñ; alu ku Jihofa ñwa ñwu Mose̩s ugbo abo Lifai le̩, alu le̩ ma che ma."
NUM,8,23,"Taku Jihofa ka ñwu Mose̩s kakini,"
NUM,8,24,E̩wñ ki chʼe-abo Lifai le̩ de̩: akwo o̩do̩ ogue̩lu nyʼate̩to̩gba ma anyʼejefu ku ma fʼogu uko̩lo̩ e-unyabo ujeju le̩ ja;
NUM,8,25,"one̩ fʼo̩do̩ ooje da i ki tʼogu uko̩lo̩ le̩ e̩ja no̩, i ki ñʼache ge̩ n,"
NUM,8,26,"i muda ache e̩wñ manyʼamo̩maye-wñ ef unyabo ujeju, ku ma fʼide-ma de̩, i muda ache uko̩lo̩ le̩ du ge̩ n. Abe̩le̩ uwe̩ ache ñw abo Lifai ugbo e̩wñ ide ku ma de le̩."
NUM,9,1,"Taku Jihofa ko̩la ñwu Mose̩s ef aje̩tachi Sainai, ochu ejodudu o̩do̩ ekeji ku ma kwʼoj ane̩ Ijipti dufu,"
NUM,9,2,"i kakini, E̩ ki je̩ ñw abo Israe̩l fʼElaloji de iko-wñ ku ma date̩ le̩."
NUM,9,3,"O̩jo̩ e̩ke̩gwe̩le̩ ochu-i, e̩gba ane̩, me̩ ki de iko-wñ ku ma date̩ le̩: ame̩ ade alu kʼuhio̩me̩-wñ du de̩, kpai alu ku ma dʼoji o̩la-wñ te̩ le̩."
NUM,9,4,Oñ Mose̩s ka ñw abo Israe̩l kʼama ki fʼElaloji de.
NUM,9,5,"Oñ ma fʼElaloji de o̩jo̩ e̩ke̩gwe̩le̩ ochu ejodudu le̩, e̩gba ane̩-wñ, ef aje̩tachi Sainai; teju o̩la du ku Jihofa ñwa ñwu Mose̩s, abe̩le̩ abo Israe̩l che."
NUM,9,6,"Aboke̩le̩ iche̩ka la jʼo̩mo̩ ku ma ma fe̩ n lugbo oku one̩ʼka, todabe̩le̩ ma ma neke de Elaloji o̩jo̩ le̩ n; oñ ma lewa o̩gba Mose̩s kpai o̩gba Aro̩n o̩jo̩ le̩;"
NUM,9,7,"tak aboke̩le̩ le̩ ka ñw u kakini, O̩la-wa fe̩ n, lugbo oku one̩ʼka, todule̩ e̩wñ chi ku ma fʼubi dʼuwa hi kʼa we eko e̩wñ O̩jo̩ Jihofa wa iko-wñ ku ma date̩ ef abo Israe̩l?"
NUM,9,8,"Taku Mose̩s ka ñwu ma kakini, Me̩ dago ta, kʼu gbo̩ e̩wñ ku Jihofa aka ugbo e-me̩."
NUM,9,9,"Taku Jihofa ka ñwu Mose̩s kakini,"
NUM,9,10,"E̩ naka ñw abo Israe̩l kakini, Iche̩wñ kʼe̩ne̩ du efu-me̩ abe̩k ef o̩lo̩pu o̩lo̩pu-me̩ ma fe̩ n lugbo oku one̩ abe̩k i dʼule̩ o̩najiji; i chaka dʼabe̩le̩ i ade Elaloji ñwu Jihofa kpo̩."
NUM,9,11,"Ma ade ane̩ o̩jo̩ e̩ke̩gwe̩le̩ ochu ekeji; ma aje̩ manyʼakala ki ma nʼo̩jo̩wu n, kpai e̩wñ ido̩ro̩ ki arikoko."
NUM,9,12,"Ma atʼe-du no̩ gbʼodudu n, ma la agu achiku-wñ oka che̩ n; alu ku ma kpʼoji o̩la Elaloji le̩ du, abe̩le̩ ama ade."
NUM,9,13,"Ama e̩ne̩ kʼo̩la-wñ fe̩, kʼi ma la dʼule̩ n, kʼi la we ede Elaloji, ma akʼonugo e̩ne̩ le̩ da bʼef amone̩-wñ te̩, todabu kʼi ma dʼe̩wñ O̩jo̩ wa ñwu Jihofa iko-wñ ku ma date̩ n. E̩ne̩ le̩ ane̩ adure-wñ."
NUM,9,14,"I la che̩wñ kʼilowa ge̩ne̩ efu-me̩, kʼi dʼe̩ e̩do̩ kʼi ade Elaloji ñwu Jihofa, alu kʼuhio̩me̩ Elaloji de̩, kpai alu ku ma kpʼoji o̩la-wñ te̩, abe̩le̩ i ache; ame̩ ane̩ uhio̩me̩ okate, i chaka chʼilowa, i chaka chʼo̩mane̩."
NUM,9,15,"Tak o̩jo̩ ku ma dʼunyi ugugu le̩ dago, akpa le̩ bʼoji unyi ugugu ma, owñ chʼunyabo ibenu le̩; tak e̩gba ane̩ i dʼoji unyi ugugu le̩ dabe̩ne̩ kʼuna, gbogbo ñw o̩jo̩."
NUM,9,16,Abe̩le̩ i de̩ pioo; akpa le̩ bʼo ma i la dabe̩ne̩ kʼuna eju odu.
NUM,9,17,"Oñ e̩gba du ku ma dʼakpa le̩ bʼunyabo le̩ te̩, tak abo Israe̩l kwane̩ ule̩; ugbo kʼakpa le̩ kwodago, o̩mo̩ abo Israe̩l ruru jo̩."
NUM,9,18,"Jihofa dʼalu ñwu ma oñ ma kwane̩ ule̩, Jihofa la dʼalu ñwu ma oñ ma kworuru jo̩; alu du kʼakpa kpo̩kpe̩ oji unyi ugugu kade, alu le̩ ma jo̩ ef uru-ma."
NUM,9,19,"Oñ e̩gba kʼakpa le̩ kpo̩kpe̩ oji unyi ugugu o̩jo̩ wewe, mak abo Israe̩l fʼe̩wñ ide ku Jihofa ñwa le̩ de, ma la kwane̩ ule̩ n."
NUM,9,20,I nʼe̩gba kʼakpa le̩ ajʼo̩jo̩ pe̩ oji unyi ugugu oñ ma kwojo̩ ef uru abu ku Jihofa dʼalu ñwu ma; oñ alu ku Jihofa adʼalu ñwu ma abe̩le̩ ma kwane̩ ule̩-ma.
NUM,9,21,"I nʼe̩gba kʼakpa le̩ do̩mo̩ akwʼolane̩ nyʼodudu; tak e̩gba ku ma mʼakpa du kwʼo̩mo̩ odudu, ma kwane̩ ule̩-ma, dagba i chʼo̩ro̩kaʼka kpai oduʼka taku ma mʼakpa le̩ du, ma kwane̩ ule̩-ma."
NUM,9,22,"Dagba i chʼo̩jo̩ meji, dagba ochu, dagba o̩jo̩-wñ ki wewe kʼakpa le̩ kpo̩kpe̩ oji unyi ugugu, kʼi gugu oji-wñ, mak abo Israe̩l kwojo̩ ef uru-ma, ma la kwane̩ ule̩ n; ama e̩gba ku ma mʼu du, ma kwane̩ ule̩."
NUM,9,23,"Jihofa dʼalu ñwu ma oñ ma kworu jo̩, Jihofa la dʼalu ñwu ma oñ ma kwane̩ ule̩-ma; ma fʼe̩wñ ide Jihofa le̩ de, alu ku Jihofa ñwate̩ lugbo Mose̩s."
NUM,10,1,"Taku Jihofa ka ñwu Mose̩s kakini,"
NUM,10,2,"E̩ ki fʼo̩kakachi ajifa meji che ñw o̩la-we̩; egwu me̩ agwu; uwe̩ ki la ne̩ e-le̩ do̩ abo̩gbadu jeju, kʼe̩ laño̩ ne̩ kʼe̩ je̩ ñw ule̩ abo uru uru-i kʼi akwane̩."
NUM,10,3,"Oñ e̩gba ku ma fʼejeji-wñ, abo̩gbadu-i chaka akʼo̩la-ma jeju wʼugbo we̩ alugbo̩na unyabo ujeju."
NUM,10,4,"I la che̩wñ ki chʼokate ma fa, mak amidachi, ku ma chʼagboji agboji abo Israe̩l icham nyʼo̩gwo̩ko icham nyʼo̩gwo̩ko̩ akʼo̩la-ma jeju wʼugbo we̩."
NUM,10,5,"Oñ e̩gba ku me̩ fa taa, tak abo uru uru ku ma jo̩ o̩wo̩ olodudu akwane̩ ule̩."
NUM,10,6,"Oñ e̩gba ku me̩ fa taa onu keji, tak abo ku ma jo̩ o̩pata o̩wo̩ o̩gane̩ akwane̩ ule̩ e-ma. Ama ki fa taa todu ukwane̩ ule̩-ma."
NUM,10,7,"Ama e̩gba ku me̩ che ku me̩ do̩ o̩gbadu le̩ jeju, ame̩ afa, me̩ ki muda afa taa n."
NUM,10,8,"Amo̩ma Aro̩n, amatama la afa o̩kakachi le̩. E-le̩ la chʼuhio̩me̩ ñwu me̩ ogbegbele̩ gbogbo nyʼo̩hio̩gu-me̩."
NUM,10,9,"Oñ e̩gba ku me̩ nyʼoko ogu oj ane̩-me̩, ku me̩ kobo̩ e̩ne̩ ki ako bʼume̩ kʼi achʼume̩ o̩pe̩cha, e̩gbale̩ ame̩ ki fa o̩kakachi taa; kʼama ki rewa me̩ eju Jihofa O̩jo̩-me̩, taku ma agba me̩ bʼo̩wo̩ ame̩nebi-me̩ te̩."
NUM,10,10,"O̩jo̩ uyo̩-me̩ ge̩, kpai ef uje̩wñ uyo̩-me̩ kʼiko iko-wñ chʼe̩date̩, kpai e̩gba kʼochu-me̩ ne, ame̩ ki fa o̩kakachi rʼoji iche̩bo̩ e̩gujo-me̩ kpai iche̩bo̩ ure̩do̩-me̩; tak e-le̩ amud e̩wñ urewa ñwu me̩ o̩gba O̩jo̩-me̩: omi Jihofa O̩jo̩-me̩ de̩."
NUM,10,11,"Oñ i lewatu o̩do̩ ekeji, ochu ekeji-wñ, o̩jo̩ e̩kogu ochu le̩, ma la mʼakpa le̩ du bʼunyi ugugu ibenu le̩ te̩."
NUM,10,12,Tak abo Israe̩l kwane̩ ule̩-ma arone aro̩ne ku ma kwʼef aje̩tachi Sainai alo; tak akpa le̩ kwodago aje̩tachi Paran.
NUM,10,13,Oñ ma chane̩ ule̩-ma ele alu ku Jihofa dʼalu ñwu ma lugbo Mose̩s.
NUM,10,14,Agaliga abo uru Juda kwane̩ ule̩-ma ejodudu alu kʼudala udala-ma de̩; Nashon o̩ma Aminadab la chʼe̩nuto̩gba udala e-wñ.
NUM,10,15,Netane̩l o̩ma Zuar la chʼe̩nuto̩gba udala o̩lo̩pu abo Isakar.
NUM,10,16,Eliab o̩ma Helon la chʼe̩nuto̩gba udala o̩lo̩pu abo Ze̩biulo̩n.
NUM,10,17,Taku ma mʼunyi ugugu le̩ ta wane̩; oñ amo̩ma Ge̩rsho̩n kpai amo̩ma Me̩rari kʼama ne̩ unyi ugugu le̩ kwane̩ ule̩.
NUM,10,18,Tak agaliga uru Rube̩n kwane̩ ule̩ alu kʼudala udala-ma de̩; oñ e̩nuto̩gba udala me̩ta le̩ chʼE̩lize̩r o̩ma Shedeur.
NUM,10,19,Shelumie̩l o̩ma Zurishadai la chʼe̩nuto̩gba udala o̩lo̩pu abo Simeo̩n.
NUM,10,20,Eliasaf o̩ma De̩ue̩l la chʼe̩nuto̩gba udala o̩lo̩pu Gad.
NUM,10,21,"Tak abo Ko̩hat, kʼama ne̩ e̩wñ uña kiafo̩ kwane̩ ule̩; oñ abo ku ma dʼo̩gba le̩ fʼunyi ugugu fa dago anede ma."
NUM,10,22,Tak agaliga abo uru abo Ifraim kwane̩ ule̩ udala udala-ma; oñ e̩nuto̩gba udala e-wñ chʼElishama o̩ma Amihud.
NUM,10,23,Oñ Gamalie̩l o̩ma Pedazur la chʼe̩nuto̩gba abo udala olo̩pu abo Manasa.
NUM,10,24,Abidan o̩ma Gide̩oni la chʼe̩nuto̩gba abo udala o̩lo̩pu abo Be̩njamin.
NUM,10,25,"Tak agaliga abo uru abo Dan, ki dʼubi otitala uru uru le̩ kwane̩ ule̩ udala udala-ma; Ahieze̩r o̩ma Amishadai la chʼe̩nuto̩gba udala udala-ma."
NUM,10,26,Pagie̩l o̩ma Okran la chʼe̩nuto̩gba abo udala o̩lo̩pu abo Ashe̩r.
NUM,10,27,Oñ Ahira o̩ma Enan chʼe̩nuto̩gba abo udala o̩lo̩pu abo Naftali.
NUM,10,28,Abe̩le̩ ule̩ abo Israe̩l ro̩nʼo̩la-ma udala udala e̩gba ku ma kwane̩ ule̩-ma.
NUM,10,29,"Taku Mose̩s ka ñwu Hobab o̩ma Reue̩l e̩ne̩ Midian kʼi chʼana Mose̩s le̩ kakini, Awa anyʼugbo ku Jihofa ka kakini, Omi adʼu ñwu me̩; uwe̩ ki lewa kʼe̩ lebʼuwa, oñ a ache e̩nyo̩ ñw e̩; todu o̩la abo Israe̩l ku Jihofa ka tane̩ chʼe̩nyo̩."
NUM,10,30,"I muda ka ñw u kakini, Nale n; nadabi tʼane̩ e-mi, ugbo amefu-mi."
NUM,10,31,"Oñ i kakini, Agba, e̩ ki kwo bʼuwa te̩ n; todu uwe̩ chema alu kʼa che kʼa ru ru ef aje̩tachi-i, kʼuwe̩ ki chʼeju-wa."
NUM,10,32,"I la che̩wñ kʼe̩ lebʼuwa, ochochi, e̩nyo̩ du ku Jihofa ache ñw a, o-le̩ a ache ñw e̩."
NUM,10,33,"Abe̩le̩ ma kwane̩ ugbo uwo Jihofa le̩ oñ ma lʼule̩ o̩jo̩ me̩ta; oñ akpati alo Jihofa le tʼo̩gba-ma ule̩ o̩jo̩ me̩ta, kʼi te̩jane̩ uña uñmi ñwu ma."
NUM,10,34,"Akpa Jihofa la debono ma o̩ro̩ka, e̩gba du ku ma kwʼuru-ma alo."
NUM,10,35,"Oñ e̩gba du kʼakpati le̩ kwane̩ ule̩-wñ, Mose̩s kakini, Kwane̩, O Jihofa, kʼe̩ je̩ ñw ame̩nebi-we̩ ki fiatuka; kʼe̩ la je̩ ñw abo ku ma chulaka-we̩ ki ra rʼo̩gba-we̩."
NUM,10,36,"Tak e̩gba kʼakpati kwogugu añmi, i kakini, O Jihofa, mudabi wʼugbo abo Israe̩l icham nyʼo̩gwo̩ko̩ icham nyʼo̩gwo̩ko̩ ki ma nʼaluka n-i."
NUM,11,1,"Tak amone̩ le̩ kwo keñmini, oñ e-le̩ bie̩ne̩ eti Jihofa; oñ e̩gba ku Jihofa gbʼo̩, uwe̩do̩-wñ mutajo, tak una e-Jihofa chane̩ ejo efu-ma, oñ i chane̩ aliye̩ iba iba uru le̩."
NUM,11,2,"Tak amone̩ le̩ raku do̩ Mose̩s, oñ Mose̩s rodubo̩ Jihofa, tak una le̩ nye̩do̩."
NUM,11,3,"Abe̩le̩ ma do̩ odu ugbo kide̩ ko̩ Tabe̩ra, todabu kʼuna Jihofa dʼefu-ma ajo."
NUM,11,4,"Tak e̩wñ chane̩ erʼo̩wo̩ amone̩ ejaduña ki jʼefu-ma e̩do̩ tabale; tak abo Israe̩l ño̩ raku ge̩, oñ ma kakini, E̩ne̩ adʼe̩la ñw a je̩?"
NUM,11,5,"Ibe-wa chekado e̩ja kʼa je̩ Ijipti alafa, e̩gbe̩ kpai echi kpai lik kpai alubasa, kpai garlik;"
NUM,11,6,"fai onugo-wa la gbe̩ rinyo̩, i nʼe̩wñ du kʼeju-wa li tu mana-i le n."
NUM,11,7,"Mana le̩ la dab e̩yo̩ ko̩rianda, oñ i dabu bdelium eju."
NUM,11,8,"Amone̩ le̩ tale ayajo̩, oñ ma fʼu no̩ oj okuta, cho̩kpo̩ni ma gwu ef agu, taku ma fʼu hi ef ucha, oñ ma dʼu chʼakala; e̩ dʼu tʼalu i la dab akala ku ma nʼekpo etito̩ che."
NUM,11,9,"Oñ e̩gba kʼeli chi bʼuru le̩ ma odu, mana le̩ lebʼo̩ wane̩."
NUM,11,10,"Taku Mose̩s gbo̩ abu kʼamone̩ jʼaraku akwo̩ra unyi akwo̩ra unyi-ma, e̩ne̩ne̩ne̩ne̩ dʼalugbo̩na unyabo-wñ; oñ uwe̩do̩ Jihofa mutajo una una, oñ i ño̩ bie̩ne̩ eju Mose̩s."
NUM,11,11,"Taku Mose̩s ka ñwu Jihofa kakini, E̩wñ chi kʼuwe̩ che adu-we̩ e̩bie̩ne̩-i ta? E̩wñ chi kʼe̩ ma la li mi eju n, kʼe̩ mʼadu amone̩-i chaka ko nʼumi oji?"
NUM,11,12,"Omi ma nyefu amone̩-i chaka ñw u? Omi bi ma? kʼuwe̩ aka ñwu mi kakini, E̩ ki ne̩ ma agbe̩do̩-we̩, alu kʼata anʼo̩ma kʼi añmʼe̩nya, tʼoj ane̩ kʼuwe̩ go̩ ñw amata-ma?"
NUM,11,13,"Ugbo nanʼe̩la kwo kʼu nako ñw amone̩-i chaka? Todu ma jʼaraku nyʼumi o̩la kakini, Dʼe̩la ñw a je̩."
NUM,11,14,"Omi bo̩jo̩ kʼomi kate ane̩ o̩chaka amone̩-i n, adu-wñ woji tʼumi le."
NUM,11,15,"I la che̩wñ kʼuwe̩ ache mi abe̩i, kʼe̩ la li mi eju, nagbo̩ko̩bʼe̩ ekpa oñ e̩ kpa mi, kʼe̩ la je̩ ñwu mi kʼu we eli e̩bie̩ne̩ ki ache ki wa ake̩re̩bʼumi."
NUM,11,16,"Taku Jihofa ka ñwu Mose̩s kakini, E̩ fʼaboke̩le̩ e̩te̩gwa ku ma chʼabogijo Israe̩l do̩ jeju ñwu mi, owñ chʼabo kʼuwe̩ ma ka ku ma chʼabogijo amone̩-i, ku ma la chʼamako̩takada kʼamone̩-i jʼef o̩wo̩-ma; kʼe̩ la ko ma wʼugbo unyabo ujeju, kʼama ki dago o̩mo̩ kpenyʼuwe̩."
NUM,11,17,"Tak omi agwo̩ru wa ako̩la kpai uwe̩ o̩mo̩; oñ u nabu afu kʼi dʼoji-we̩ kʼu nadu nʼuma oji; tak ama abʼe̩ nʼadu amone̩ le̩, ki ñʼachʼuwe̩ kate ane̩ ge̩ n."
NUM,11,18,"Uwe̩ ki la ka ñw amone̩ le̩ kakini, Me̩ che kʼo̩la-me̩ ki fo̩ nyʼo̩na, tak ame̩ aje̩ e̩la; todu ame̩ fʼaku ro̩ nyu Jihofa eti kakini, E̩ne̩ adʼe̩la ñw a je̩? Todu ane̩ Ijipti chenyo̩ ñw a. Todule̩ Jihofa adʼe̩la ñwu me̩ je̩, oñ ame̩ aje̩."
NUM,11,19,"Ame̩ aje̩ o̩jo̩ okate n, abe̩k o̩jo̩ meji n, abe̩k o̩jo̩ me̩lu n, abe̩k o̩jo̩ me̩gwa n, abe̩k o̩jo̩ ogu n,"
NUM,11,20,"chai ochu odukulu, gbogbo tak i alʼef iñmo̩-me̩ dufu, kʼi la achʼume̩ eju, todabu ku me̩ ko̩ Jihofa kʼi dʼefu-me̩-i, ku me̩ la raku o̩gba-wñ kakini, E̩wñ chi kʼa kwʼIjipti dufu wa-i?"
NUM,11,21,"Ama Mose̩s kakini, Amone̩ kʼomi dʼefu-ma-i chʼicham nyʼo̩gwo̩ko̩ ugbo ulo̩gwa ku ma lule̩ e̩re̩ ofo ta; kʼuwe̩ kakini, Nadʼe̩la ñwu ma ku ma je̩ gbogbo nyʼochu odukulu!"
NUM,11,22,Ma akpa ame̩wño̩re̩ egini kpai amokuno̩ ñwu ma ki bʼuma jo̩? Abe̩k e̩ja du ki jʼef ohimini awa jo̩ ñwu ma ki bʼuma jo̩?
NUM,11,23,"Taku Jihofa ka ñwu Mose̩s kakini, O̩wo̩ Jihofa anya me̩? Fai tak uwe̩ ali abe̩k o̩la-mi awa che̩ ñw e̩ abe̩k i ache̩ n."
NUM,11,24,"Taku Mose̩s ledufu, oñ i mʼo̩la Jihofa du ka ñw amone̩ le̩; i la mʼaboke̩le̩ e̩te̩gwa ko kwef abogijo amone̩ le̩ wa jo̩, oñ i je̩ ñwu ma dago jo̩ lʼunyabo le̩ daka."
NUM,11,25,"Taku Jihofa gwo̩ru ef akpa le̩ wane̩ ako̩la ñw u, oñ i mʼafu kʼi dʼoji-wñ bu, i la mʼu du nʼabogijo e̩te̩gwa le̩ oji, oñ e̩gba kʼafu le̩ kwotano ma oji, ma kwokache̩. Ma muda che onukeji n."
NUM,11,26,"One̩ meji la bo̩ ubi ef uru le̩ ta, odu oka ko̩ Eldad, odu ekeji la ko̩ Me̩dad, oñ Afu le̩ kwotano ma; ama la jʼef abo ku ma ko̩ odu-ma le̩, ma muda dufu nyʼugbo unyabo le̩ n, oñ ma kache̩ ef uru le̩."
NUM,11,27,"Tak okolobiaʼka fule nyʼaka ñwu Mose̩s, kakini, Eldad kpai Me̩dad jʼef uru akache̩."
NUM,11,28,"Taku Jo̩shua o̩ma Nun, kʼi ache e̩wñ ñwu Mose̩s akwʼo̩jo̩ imo̩to̩ okolobia-wñ, dohi kakini, Mose̩s, odu-mi, fu ma naba."
NUM,11,29,"Mose̩s muda ka ñw u kakini, Uwe̩ jʼogu ñwu mi? O, amone̩ Jihofa chaka ma chʼamakache̩ i ma nyo̩, ku Jihofa ki dʼAfu-wñ nʼuma oji!"
NUM,11,30,Taku Mose̩s kpai abogijo Israe̩l mudabi tʼef uru le̩.
NUM,11,31,"Tak afuʼka kwʼugbo Jihofa dufu, oñ i kʼamagbailo kwʼo̩la ohimini wa, oñ i ko ma ro̩ jʼane̩ o̩la uru le̩ daka, oñ ma jʼane̩ lʼuru le̩ daka ule̩ o̩jo̩ʼka o̩wo̩ ej emi-wñ, kpai ule̩ o̩jo̩ʼka ej ano̩mo̩-wñ, ma la nʼoji omune̩ jʼane̩pe̩te̩, dab ohibo̩wo̩ meji."
NUM,11,32,"Tak amone̩ kwane̩ o̩jo̩ le̩ gbogbo dʼo̩jo̩ kpai odu o̩jo̩ le̩ chaka kpai gbogbo dʼo̩jo̩ o̩jo̩ñwa-wñ ge̩, oñ ma kwo ya agbailo jo̩; e̩ne̩ kʼi ma ya nana n maku homa me̩gwa i yajo̩ le̩; taku ma mʼu ko kpatuka jo̩ o̩do̩da uru le̩ daka ñw o̩la-ma."
NUM,11,33,"Abu ku ma fʼenyi do e̩la le̩ ababa, ku ma ma lo̩ ta n, uwe̩do̩ Jihofa mutajo bʼamone̩ le̩ ma, oñ Jihofa nʼo̩ga lile gwo amone̩ le̩ da."
NUM,11,34,Todule̩ ma dʼodu ugbo kide̩ ko̩ Kibro̩t-hatafa todabu ku ma kʼoku abo kʼe̩wñ rʼuma e̩do̩ tabale le̩ ji o̩mo̩.
NUM,11,35,Akwo Kibro̩t-hatafa amone̩ le̩ kʼe̩re̩ nyʼule̩ nyi Haze̩ro̩t; oñ ma kwojo̩ Haze̩ro̩t.
NUM,12,1,"Miriam kpai Aro̩n ko̩la nyu Mose̩s o̩la tod onobule̩ Kush kʼi du chʼo̩ya, todu i mʼonobule̩ Kushʼka du chʼo̩ya-wñ."
NUM,12,2,"Oñ ma kakini, Mose̩s kate oñ Jihofa ako̩la ñw u, ochochi? I ño̩ ko̩la ñw a ge̩ n? Oñ Jihofa gbʼo̩."
NUM,12,3,"E̩ne̩ke̩le̩ ku ma do̩ ko̩ Mose̩s le̩ la chʼe̩ne̩chikimi tabale, i chʼe̩ne̩chikimi tʼamone̩ du ku ma bʼeju ile̩-i ma le."
NUM,12,4,"Tak achigili Jihofa ko̩la ñwu Mose̩s kpai Aro̩n kpai Miriam, i kakini, Ame̩ me̩ta ki dufu wa unyabo ujeju. Oñ ama me̩ta dufu wa."
NUM,12,5,"Taku Jihofa gwo̩ru wa ef akpa kʼi dago waala le̩, oñ i kwodago alugbo̩na unyabo, tak i fʼAro̩n kpai Miriam do̩; oñ ama meji kwodufu wa."
NUM,12,6,"Tak i kakini, Me̩ netirʼo̩la-mi-i: iche̩wñ kʼakache̩ dʼefu-me̩, omi Jihofa aje̩ ñw u kʼi ma mi ef ane̩ ego, nako̩la ñw u ef o̩na."
NUM,12,7,Adu-mi Mose̩s-i dʼabe̩le̩ n; owñ chʼe̩ne̩ kʼu ke̩do̩no ef abo unyi-mi chaka.
NUM,12,8,"Oñ alu-mi kpai owñ ade ef o̩la, ejugede, i la chʼef ita n; i la anʼalu ki Jihofa de̩ ago chii. Mak abile ku me̩ ma railo ekalu nyʼadu-mi, Mose̩s-i, o̩la n?"
NUM,12,9,"Tak uwe̩do̩ Jihofa mutajo bʼuma ma, oñ i kwʼo̩mo̩ le;"
NUM,12,10,"tak akpa le̩ kwo bʼoji unyabo te̩. Me̩ la go, o̩la Miriam chʼo̩ga ikpemute, i dabu sno. Oñ Aro̩n rʼeju da go Miriam, me̩ la go, o̩la-wñ chʼo̩ga ikpemute."
NUM,12,11,"Tak Aro̩n ka ñwu Mose̩s kakini, O, odu-mi, o̩ko̩ nagbabʼuwe̩, e̩ ki dʼadure-i nʼuwa oji n, todu a fʼe̩wñ ibe̩te̩ che me̩, edure oñ a dure le̩."
NUM,12,12,"Agba, e̩ ki je̩ ñw u kʼi dab abiku kʼukpe̩reji o̩re̩la-wñ je̩ rinyo̩ kwʼefu iye-wñ n."
NUM,12,13,"Taku Mose̩s raku do̩ Jihofa, kakini, O, O̩jo̩, nabi we̩ ebi kʼe̩ fʼo̩ga-wʼñ che."
NUM,12,14,"Taku Jihofa ka ñwu Mose̩s kakini, I ma chʼata-wñ fʼito̩ rʼe eju kate, anyo̩ ma mʼu gbogbo o̩jo̩ mebie n? Je̩ ñwu ma fʼu dahi tʼo̩do̩da uru-i o̩jo̩ mebie, ubi le̩ taku ma adʼu dabi wa ge̩."
NUM,12,15,"Abe̩le̩ ma fu Miriam dahi tʼo̩do̩da uru le̩ o̩jo̩ mebie; amone̩ le̩ la kwane̩ ule̩, gbogbo taku ma du Miriam dabiwa n."
NUM,12,16,"Ubile̩ tak amone̩ kwane̩ ule̩-ma akwo Haze̩ro̩t, oñ ma rujo̩ ef aje̩tachi Paran."
NUM,13,1,"Taku Jihofa ka ñwu Mose̩s kakini,"
NUM,13,2,"E̩ ki fʼaboke̩le̩ kpe̩ nyʼoj ane̩ Kenan ku ma fʼo̩mo̩ tu, owñ chʼe-kʼu nadu ñw abo Israe̩l-i: uwe̩ ki kpe̩ e̩ne̩ʼka e̩ne̩ʼka kwef o̩lo̩pu o̩lo̩pu amata-ma okoka, e̩ne̩ne̩ne̩ne̩ efu-ma ki chʼidachi."
NUM,13,3,Oñ Mose̩s fu ma kpe̩ akwo aje̩tachi Paran alu ku Jihofa dʼalu ñw u; o̩chaka-ma chʼaboke̩le̩ ku ma chʼamagboji abo Israe̩l.
NUM,13,4,"Odu kʼabo le̩ ko̩ la de̩: E̩ne̩ o̩lo̩pu Rube̩n che̩ Shamua, o̩ma Zakur;"
NUM,13,5,"e̩ne̩ o̩lo̩pu Simeo̩n che Shafat, o̩ma Hori;"
NUM,13,6,"e̩ne̩ o̩lo̩pu Juda che Kele̩b, o̩ma Jefune;"
NUM,13,7,"e̩ne̩ o̩lo̩pu Isakar che Igal, o̩ma Jose̩f;"
NUM,13,8,"e̩ne̩ o̩lo̩pu Ifraim che Hoshea, o̩ma Nun;"
NUM,13,9,"e̩ne̩ o̩lo̩pu Be̩njamin che Palti, o̩ma Rafu;"
NUM,13,10,"e̩ne̩ o̩lo̩pu Ze̩biulo̩n che Gadie̩l, o̩ma Sodi;"
NUM,13,11,"e̩ne̩ o̩lo̩pu Jose̩f (owñ chʼe̩ne̩ o̩lo̩pu Manasa) che Gadi, o̩ma Susi;"
NUM,13,12,"e̩ne̩ o̩lo̩pu Dan che Amie̩l, o̩ma Gemali;"
NUM,13,13,"e̩ne̩ o̩lo̩pu Ashe̩r che Setur, o̩ma Maike̩l;"
NUM,13,14,"e̩ne̩ o̩lo̩pu Naftali che Nabi, o̩ma Fofsi;"
NUM,13,15,"e̩ne̩ o̩lo̩pu Gad che Geue̩l, o̩ma Machi."
NUM,13,16,E-le̩ chʼodu aboke̩le̩ ku Mose̩s kpe̩ nyʼatu ane̩ le̩. Oñ Mose̩s do̩ Hoshea o̩ma Nun le̩ ko̩ Jo̩shua.
NUM,13,17,"Taku Mose̩s fu ma kpe̩ nyʼatu ane̩ Kenan, oñ i ka ñwu ma kakini, Me̩ mʼo̩na-i du ku me̩ le rʼo̩wo̩ o̩pata o̩gane̩, ku me̩ te̩gu nyʼoj ane̩ uwo le̩,"
NUM,13,18,"ku me̩ go ane̩ le̩ alu kʼi de̩, kpai amone̩ ku ma dodo jʼo̩mo̩, abe̩ku ma chʼe̩ne̩ ukpahiu abe̩ku ma chʼe̩gbo, abe̩ku ma wewe abe̩ku ma wewe n;"
NUM,13,19,"kpai alu kʼane̩ ku ma dodo oji-wñ le̩ de̩, abe̩k i nyo̩, abe̩k i bie̩ne̩, kpai ewo ewo ku ma jʼefu-wñ abe̩k i chʼuru uru ofo, abe̩k aku aku,"
NUM,13,20,"kpai alu kʼane̩ le̩ de̩, abe̩k i nʼo̩fu, abe̩k i nʼukpa n, abe̩k i nʼefoko, abe̩k i ne̩ n. Me̩ ki fʼe̩do̩ ne̩, ku me̩ la kʼe̩ro ane̩ le̩ iche̩ka wa. Iko le̩ la chʼiko kʼachiwebe̩te̩ma ejodudu akpa."
NUM,13,21,"Abe̩le̩ ma mute̩gu le oñ ma fʼane̩ le̩ tu akwo aje̩tachi Zin gbogbo wa Rehob, me̩ru ugbo ku ma gudu nyi Hamat."
NUM,13,22,"Ma le ane̩ o̩pata o̩gane̩ oñ ma lewa He̩bro̩n; Ahiman kpai She-shai kpai Talmai, amo̩ma Anak, la jʼo̩mo̩. (Ma la fu He̩bro̩n ko o̩do̩ mebie taku ma ko̩ Zoan ane̩ Ijipti.)"
NUM,13,23,"Taku ma lewa o̩go̩ E̩shko̩l, oñ o̩mo̩ ma fʼikeli ki ne̩ acha achiwebe̩te̩maʼka ko̩da, ma la dʼoli tunyʼu, i tʼagbagba one̩ meji oñ ma ne̩; kpai po̩me̩grane̩t kpai o̩gbaikolo ge̩."
NUM,13,24,"Ma dʼodu o̩mo̩ ko̩ o̩go̩ E̩shko̩l, todu acha kʼabo Israe̩l ko̩da kwʼo̩mo̩ wa."
NUM,13,25,O̩jo̩ o̩gbo̩ meji taku ma doji kwʼoko ane̩ le̩ etu wa.
NUM,13,26,"Oñ ma lewa ugbo Mose̩s kpai Aro̩n kpai ugbo o̩gbadu abo Israe̩l chaka aje̩tachi Paran, Kede̩sh; oñ ma kʼohi wa ñwu ma kpai abo o̩gbadu le̩ chaka, ma laño̩ dʼe̩ro ane̩ le̩ ña ma."
NUM,13,27,"Taku ma ka ñw u kakini, A le tʼane̩ ugbo kʼe̩ kpe̩ wa nyi le̩; omi e̩nya kpai iño̩ la acha o̩mo̩ dab omi aji ochochi, e̩ro-wñ la de̩."
NUM,13,28,"Abo ku ma dodo oj ane̩ le̩ muda chʼamagbiti, ewo ewo-wñ la chenʼaku, i nana tabale; a ño̩ li amo̩ma Anak o̩mo̩."
NUM,13,29,"Abo Amale̩k dodo oj ane̩ o̩wo̩ o̩pata o̩gane̩; abo He̩t kpai abo Je̩bius kpai abo Amo̩r dodo oj ane̩ uwo o̩mo̩; oñ abo Kenan la dodo o̩la ohimini, kpai adabu Jo̩rdan jo̩."
NUM,13,30,"Oñ Kele̩b je̩ ñw amone̩ le̩ chechi jo̩ o̩gba Mose̩s, i kakini, Lewa kʼa nyʼo̩mo̩ e̩re̩re̩-i kʼa mʼu gba; todu a che-bo̩jo̩ nyo̩nyo̩ kʼa fu ma du."
NUM,13,31,"Ama aboke̩le̩ ku ma lebʼo̩ nyʼo̩mo̩ kakini, A neke nyʼakobʼamone̩ le̩ n; todu ama gbiti tʼuwa le."
NUM,13,32,"Abe̩le̩ ma mʼinabali e̩bie̩ne̩ ane̩ ku ma tu le̩ du wa ñw abo Israe̩l, ma kakini, Ane̩ kʼa Iegu efu-wñ du kʼa fʼu tu le̩, chʼane̩ kʼi akʼabo ku ma dodo oji-wñ mi; amone̩ du kʼa la li o̩mo̩ chʼabo ku ma gbʼakachi."
NUM,13,33,"A ño̩ li amo̩ma Anak kʼe̩te̩-ma chʼabo Ne̩fili o̩mo̩; awa la dab akpachi eju o̩la-wa, oñ abe̩le̩ a de̩ eju e-ma ge̩."
NUM,14,1,Tak abo o̩gbadu le̩ chaka chʼomu-ma nyʼate̩ kwa taa; oñ amone̩ le̩ raku odu o̩jo̩ le̩.
NUM,14,2,"Tak abo Israe̩l chaka kwokeñmini nyu Mose̩s kpai Aro̩n o̩la, o̩gbo̩ abo o̩gbadu le̩ du ka ñwu ma kakini, O, a ma leku ane̩ Ijipti! Abe̩k a ma leku aje̩tachi-i, i ma me̩!"
NUM,14,3,"E̩wñ chi ku Jihofa ako wa wʼoj ane̩-i, kʼa ku ñw o̩kwo̩chageli? Amo̩ya-wa kpai abo-wa egini amud e̩wñ aluje̩ ñwu ma; i me̩ ñw a kʼa mudabi tʼIjipti n?"
NUM,14,4,"Taku ma ka ñw o̩la-ma kakini, A ki mʼe̩ne̩ʼka du chʼagboji-wa, kʼa mudabi tʼIjipti."
NUM,14,5,Taku Mose̩s kpai Aro̩n lewa fiʼane̩ o̩gba ujeju o̩gbadu abo Israe̩l le̩ chaka.
NUM,14,6,"Oñ Jo̩shua o̩ma Nun kpai Kele̩b o̩ma Jefune, ku ma jʼef abo ku ma tu ane̩ le̩, fʼe̩wñ o̩la-ma fana,"
NUM,14,7,"oñ ma ka ñw o̩gbadu abo Israe̩l chaka kakini, Ane̩ kʼa lale gu efu-wñ du kʼa fu tu le̩, chʼane̩ ki nyo̩ tabale."
NUM,14,8,"Iche̩wñ kʼa nyo̩ Jihofa eju, mak i ako wa wʼef ane̩-i, oñ i adʼu ñw a; ane̩ ugbo kʼomi e̩nya kpai iño̩ acha dab aji i che."
NUM,14,9,"Me̩ ki muda rʼe̩re̩ ubi ñwu Jihofa n; me̩ ki la railo abo ane̩ o̩mo̩ n, todu ama chʼuje̩wñ-wa; olubo̩-ma kwo bʼuma oji te̩ me̩, Jihofa la dʼugbo e-wa; me̩ ki railo ma n."
NUM,14,10,Ama abo o̩gbadu le̩ chaka ka ku ma kʼokuta ro̩ do ma.
NUM,14,11,"Oñ Jihofa ka ñwu Mose̩s kakini, Gbogbo nyʼe̩gba oñ amone̩-i ado̩ mi rʼibe̩te̩? Gbogbo nyʼe̩gba oñ ma ako̩ edʼo̩la-mi rʼochochi kade? Ujiwe du kʼu chaka che efu-ma le̩."
NUM,14,12,"Nanʼe̩wñ ibi agwo ma da, u ñʼaje̩ ñwu ma je̩ ogu-mi ge̩ n, oñ u nadʼuwe̩ che uche̩ichi amone̩ ki tʼuma le kʼi ño̩ nʼukpahiu tʼuma le ge̩."
NUM,14,13,"Mose̩s muda ka ñwu Jihofa kakini, E̩gbale̩ abo Ijipti agbʼo̩; todu uwe̩ nʼukpahiu e-we̩ kʼamone̩-i kwefu-ma wa,"
NUM,14,14,"taku ma adʼu ka ñw abo ane̩ emi. Ama gbo̩ ka kʼuwe̩, Jihofa, dʼalumeji amone̩-i me̩; todu eju kparʼeju oñ ma liʼuwe̩, O Jihofa, akpa-we̩ la dago abʼuma ma, oñ uwe̩ dʼef akpa ki dago waala o̩ro̩ka kpai ef una ki dago waala odu atʼuma o̩gba."
NUM,14,15,"I la che̩wñ kʼe̩ fʼamone̩-i kpa alu kate, e̩gbale̩ abo uche̩ichi uche̩ichi ku ma gbo̩ uwohi-we̩ akakini,"
NUM,14,16,"Todabu ku Jihofa ma neke kʼamone̩-i nyʼane̩ kʼi go̩ ñwu ma le̩ n, todule̩ i mʼuma ko kpa ef aje̩tachi-i."
NUM,14,17,"Ifai le̩, nagbo̩ko̩bʼe̩, ukpahiu Ondu ki nana, alu kʼe̩ ka tane̩ le̩ kakini,"
NUM,14,18,"Jihofa ache̩du e̩we̩do̩, ufe̩de̩nyo̩-wñ la tabale, i atʼudu kʼone̩ fe̩ kpai ada kʼi je̩ no̩ ñw u, i muda anʼugbo du kʼi adale ñw e̩ne̩ kʼi fʼabi je̩ n, i adʼudu kʼamata fe̩ nʼamo̩ma-ma oji gbogbo nyʼo̩gba o̩gba e̩ke̩ta kpai e̩ke̩le̩."
NUM,14,19,"Nagbo̩ko̩bʼe̩ kʼe̩ tʼudu kʼamone̩-i fe̩ le̩ no̩, alu kʼunana ufe̩de̩nyo̩-we̩ de̩, kpai alu kʼe̩ te̩tato̩no̩ ñw amone̩-i akwo Ijipti gbogbo wʼifai."
NUM,14,20,"Taku Jihofa kakini, U tʼo̩ no̩ alu kʼe̩ ka le̩ me̩;"
NUM,14,21,"ama alu du ki de̩, oji-mi, kpai alu kʼef ile̩-i du ako̩ ñw ojima Jihofa,"
NUM,14,22,"todabu kʼabo-i chaka fʼojima-mi li, kpai ujiwe-mi kʼu che ef Ijipti kpai e-ef aje̩tachi-i, ku ma ño̩ jʼumi ma onu me̩gwa-i, ku ma ma la gba omu-mi gbo̩ n,"
NUM,14,23,i nʼugbo du kʼejuma adʼane̩ kʼu go̩ ñw amata-ma n; e̩ne̩ du ef abo ku ma che̩de̩te̩-mi le̩ aliʼu n.
NUM,14,24,"Chai adu-mi, Kele̩b, todabu kʼowñ nʼafu omune̩ ojoji efu-wñ, kʼi la tʼumi ubi ogbolo, owñ le̩ nadu wa oj ane̩ ugbo kʼi nyi le̩; ugbe̩-wñ la anʼane̩ le̩."
NUM,14,25,"Abo Amale̩k kpai abo Kenan la dodo ef o̩go̩ le̩, todule̩ me̩ mudabi ku me̩ kʼe̩re̩ nyʼule̩-me̩ ku me̩ lʼo̩na Ohimini Ekpikpa le̩ nyʼef aje̩tachi o̩na."
NUM,14,26,"Taku Jihofa ka ñwu Mose̩s kpai Aro̩n, kakini,"
NUM,14,27,"Gbogbo nyʼe̩gba oñ abo o̩gbadu e̩bie̩ne̩-i akeñmini nyʼumi o̩la kade ta? Omi te̩tagbʼeñmini abo Israe̩l, owñ chʼe-ku ma ka nyʼumi o̩la le̩."
NUM,14,28,"E̩ naka ñwu ma kakini, Oji-mi, Jihofa ka-i, alu ku me̩ ka kʼeti-mi gbo̩ le̩, alu le̩ nache me̩ chuu;"
NUM,14,29,"oku-me̩ awane̩ ef aje̩tachi-i; i nʼe̩ne̩ du ef abo ku ma kʼuma aluka chaka, owñ chʼaluka-me̩ du akwo o̩do̩ ogu nyʼate̩to̩gba-wñ, ku me̩ keñmini nyʼumi o̩la le̩,"
NUM,14,30,"ñʼawʼoj ane̩ e-kʼomi dʼo̩wo̩-mi nyate̩ ka kʼomi aje̩ ñwu me̩ dodo o̩mo̩ n, chai Kele̩b, o̩ma Jefune kpai Jo̩shua o̩ma Nun."
NUM,14,31,"Ama i chʼe-abo-me̩ egini-i, kʼame̩ ka kʼama amud e̩wñ aluje̩ ñwu ma, abo le̩ nako wʼoj ane̩ le̩, ama la ama ane̩ e-kʼame̩ chʼe̩de̩te̩-wñ-i."
NUM,14,32,"I muda chʼe-ame̩, oku-me̩ awane̩ jʼef aje̩tachi-i."
NUM,14,33,"Oñ amo̩ma-me̩ atale aje̩tachi-i dab amadide ame̩wño̩re̩ o̩do̩ o̩gbo̩ meji, ma la anʼadu e̩wñtuñ-me̩, gbogbo tak oku-me̩ lenyo̩ rʼeju ef aje̩tachi-i."
NUM,14,34,"Aluka o̩jo̩ ku me̩ je̩ ku me̩ tu ane̩ le̩, owñ chʼo̩jo̩ o̩gbo̩ meji, alu le̩ o̩do̩ʼka akoji o̩jo̩ʼka, oñ ame̩ ane̩ udu-wñ, owñ chʼo̩do̩ o̩gbo̩ meji, taku me̩ ama ubi edagbo̩ e-mi."
NUM,14,35,"Omi, Jihofa, ka me̩, e̩wñ le̩ nache abo o̩gbadu e̩bie̩ne̩ ku ma jeju nyu mi o̩la-i chuu: ma alenyo̩ rʼeju ef aje̩tachi-i, o̩mo̩ ma la aku."
NUM,14,36,"Tak aboke̩le̩ ku Mose̩s kpe̩ nyʼatu ane̩ le̩, ku ma mudabi wa aje̩ ñw abo o̩gbadu le̩ chaka keñmini nyʼu lugbo ohi e̩bie̩ne̩ ane̩ le̩ ku ma duwa,"
NUM,14,37,"aboke̩le̩ ku ma kʼohi e̩bie̩ne̩ ane̩ le̩ wa, leku ñw atulubo̩ eju Jihofa."
NUM,14,38,Jo̩shua o̩ma Nun kpai Kele̩b o̩ma Jefune muda bo̩ udeju ef aboke̩le̩ ku ma nyʼatu ane̩ le̩.
NUM,14,39,"Oñ Mose̩s kʼo̩la-i ñw abo Israe̩l chaka, tak amone̩ le̩ kwodaido̩ ololo."
NUM,14,40,"Oñ ma takpa kwane̩ odudu, ma la mute̩gu tʼoj ane̩ uwo o̩mo̩, ma kakini, Go, a jʼemi me̩, a anyʼugbo ku Jihofa katane̩ ñw a le̩; todu a dure me̩."
NUM,14,41,"Taku Mose̩s kakini, E̩wñ chi ku me̩ jʼadaba o̩la ku Jihofa nʼalu-wñ ka le̩ fai ke? I anʼoji n."
NUM,14,42,"Me̩ ki te̩gu nyʼo̩mo̩ n, todu Jihofa dʼefu-me̩ n, ku ma we egwo me̩ da rʼo̩gba ame̩nebi-me̩."
NUM,14,43,"Todu abo Amale̩k kpai abo Kenan jʼo̩gba-me̩ omo, oñ o̩kwo̩chageli agwo me̩ da jʼane̩, todabu ku me̩ mudabi bʼetu Jihofa ubi te̩, todule̩ Jihofa ma ñʼadʼugbo me̩ n,"
NUM,14,44,"Ma la fʼibenu je̩ oñ ma mute̩gu tʼoj uwo uwo le̩; akpati alo Jihofa, kpai Mose̩s muda kwef uru le̩ dufu n."
NUM,14,45,"Tak abo Amale̩k kpai abo Kenan ku ma dodo oj ane̩ uwo le̩ mugwo̩ru wa agwo ma da, ma la nʼuma ule gbogbo wa Horma."
NUM,15,1,"Taku Jihofa ka ñwu Mose̩s kakini,"
NUM,15,2,"E̩ ki ka ñw abo Israe̩l kakini, E̩gba ku me̩ lewa oj ane̩ kʼomi du ñwu me̩ ugbo ku me̩ adodo le̩,"
NUM,15,3,"kʼi la dʼume̩ e̩do̩ ku me̩ ko e̩wñ wa ñwu Jihofa lugbo una, dagba kʼi chʼokuno̩ dagba kʼi chʼame̩wño̩re̩ egini abe̩k iche̩bo̩ e̩gujo, abe̩k iche̩bo̩ ku me̩ dʼoji-wñ, abe̩k e-ku me̩ gʼe̩do̩la-me̩ duwa, abe̩k ef uje̩wñ uyo̩ ku ma dʼiko-wñ te̩ le̩, ku me̩ che e̩wñ ki akpo ru Jihofa,"
NUM,15,4,"e̩gbale̩ e̩ne̩ kʼi ako e̩wñ O̩jo̩-wñ wa, adʼe̩wñ ele kʼi chʼukpe̩gwa e̩fa omu te̩ke̩te̩ke̩ kʼekpo e̩kpe̩le̩ hinʼka kpe̩ gwa nyʼu wa ñwu Jihofa;"
NUM,15,5,"kpai omi achiwebe̩te̩ma e̩kpe̩le̩ hin oka todu iche̩bo̩ omi-wñ, uwe̩ añwʼe-le̩ che manyʼe̩wñ iche̩bo̩ e̩gujo, abe̩ku todu iche̩bo̩ le̩, todu o̩mala-wñ okoka."
NUM,15,6,"Abe̩k i chʼokolo e̩ duwa, uwe̩ ane̩ omu te̩ke̩te̩ke̩ e̩kpe̩gwa e̩fa meji e-kʼekpo e̩kpe̩gwa hinʼka kpe̩gwa nyʼu kʼi chʼe̩wñ ele-wñ;"
NUM,15,7,"e̩ ki du omi achiwebe̩te̩ma hin oka wa chʼiche̩bo̩ omi-wñ, kʼi chʼe̩wñ kʼi akpo ru Jihofa."
NUM,15,8,"Oñ e̩gba kʼe̩ dʼo̩mokuno̩ o̩ko̩ wa chʼiche̩bo̩ e̩gujo, abe̩ku iche̩bo̩ e̩wñ ku ma dʼoji-wñ, abe̩ku iche̩bo̩ ure̩do̩ eche ñwu Jihofa,"
NUM,15,9,"maku me̩ akʼe̩wñ ele e̩kpe̩gwa omu te̩ke̩te̩ke̩ kʼe̩kpe̩reji hin ekpo kpe̩gwa nyʼu wa chʼe̩wñ ele manyʼomokuno̩ o̩ko̩ le̩,"
NUM,15,10,"iche̩bo̩ omi-wñ ku we̩ adu wa achʼomi achiwebe̩te̩ma e̩kpe̩reji hin oka, kʼi chʼiche̩bo̩ ku ma che lugbo una, kʼi akpo ru Jihofa."
NUM,15,11,"Abe̩le̩ ma ache tod o̩kokuno̩ okoka, abe̩k okolo okoka, abe̩k o̩ma e̩wño̩re̩ egini okoka."
NUM,15,12,Alu kʼaluka-wñ kʼe̩ ñwo̩che de̩ abe̩le̩ uwe̩ ache ñw okoke-wñ du.
NUM,15,13,"Abo du ku ma chʼo̩mane̩ ache e̩wñ-i alu kʼu ka-i, e̩gba ku ma kʼe̩wñ wa lugbo una, kʼi akpo ru Jihofa."
NUM,15,14,"I la che̩wñ kʼilowa ge̩ne̩ ugbo me̩, abe̩k e̩ne̩ du kʼi dʼefu-me̩ gbogbo nyʼohio̩gu-me̩, kʼi dʼe̩ e̩do̩ kʼi du e̩wñ wa lugbo una, ki akpo ru Jihofa, alu ku me̩ che, alu le̩ e̩ne̩ le̩ ache."
NUM,15,15,"Todu ujeju-i, uhio̩me̩ todu me̩ kpai ilowa kʼi ge̩ne̩ efu-me̩ chʼoka, uhio̩me̩ ogbegbele̩ gbogbo nyʼo̩hio̩gu-me̩ i che; alu kʼame̩ de̩, abe̩le̩ ilowa ade̩ eju Jihofa."
NUM,15,16,Uko̩o̩la-wñ kpai alu ku ma du oji ajo̩-wñ te̩ todu me̩ kpai tod ilowa kʼi ge̩ne̩ efu-me̩ achʼoka.
NUM,15,17,"Taku Jihofa ka ñwu Mose̩s kakini,"
NUM,15,18,"E̩ ki ka ñw abo Israe̩l kakini, E̩gba ku me̩ lewa oj ane̩ kʼu nako me̩ nyi le̩"
NUM,15,19,"ku me̩ la jʼuje̩wñ e-ane̩ le̩, ame̩ ki ko e̩wñ iche̩bo̩ edu nyʼate̩ wa ñwu Jihofa."
NUM,15,20,"Me̩ adʼakala ku me̩ ne̩ omu-me̩ e-ejo̩ga che wa todu iche̩bo̩ edu nyʼate̩; alu kʼiche̩bo̩ eko̩ nyʼate̩ e-ajita ugwo̩ka de̩, abe̩le̩ me̩ adu nyʼate̩."
NUM,15,21,Me̩ ki kʼe̩wñ iche̩bo̩ edu nyʼate̩ ñwu Jihofa kwef e̩jo̩ga omu-me̩ gbogbo nyʼo̩hio̩gu-me̩.
NUM,15,22,"I la che̩wñ ku me̩ la, ku me̩ ma fʼuko̩-i du de n, owñ chʼe-ki Jihofa ka ñwu Mose̩s-i,"
NUM,15,23,"owñ chʼe-du ku Jihofa ñwa ñwu me̩ lugbo Mose̩s, akwʼo̩jo̩ ku Jihofa ñwa ñwu me̩ kpai ate̩to̩gba-wñ gbogbo nyʼohio̩gu-me̩,"
NUM,15,24,"iche̩wñ ki chʼela i la, kʼabo o̩gbadu-i ma ma n, abo o̩gbadu-i chaka adu o̩mokuno̩ o̩ko̩ʼka wa todu iche̩bo̩ e̩gujo, kʼi kpo ru Jihofa, manyʼe̩wñ ele-wñ kpai iche̩bo̩ omi-wñ, alu kʼoji ajo̩-wñ de̩, kpai o̩mʼobuko̩ʼka tod iche̩bo̩ adure."
NUM,15,25,"Tak atama afʼe̩bo-ma che todu abo o̩gbadu abo Israe̩l chaka, taku ma ato̩no̩ ñwu ma; todu ela i la, ma la mʼe̩wñ O̩jo̩-ma duwa ñwu Jihofa lugbo una, ma fʼiche̩bo̩ adure-ma che o̩gba Jihofa me̩, tod ela ku ma la le̩;"
NUM,15,26,"taku ma ato̩no̩ ñw o̩gbadu abo Israe̩l chaka, kpai ilowa kʼi ge̩ne̩ efu-ma; todu ela amone̩ le̩ chaka la."
NUM,15,27,"I la che̩wñ kʼe̩ne̩ kate la kʼi fʼadure ta, mak i adʼolewo o̩mo̩do̩ʼka wa todu iche̩bo̩ adure."
NUM,15,28,"Tak amatama le̩ ache e̩wñ e̩boma o̩gba Jihofa todu onugo e̩ne̩ kʼi la le̩, e̩gba kʼi ma ma n kʼi dure, kʼi che e̩boma todu owñ; taku ma ato̩no̩ ñw u."
NUM,15,29,"Ame̩ anʼuko̩-o̩la okate tod e̩ne̩ kʼi ache e̩wñ kʼi ma gwejugede n, tod e̩ne̩ kʼi che o̩mane̩ ef abo Israe̩l, kpai tod ilowa kʼi age̩ne̩ efu-ma."
NUM,15,30,"Ama onugo e̩ne̩ du kʼi gwejugede fʼo̩wo̩ kʼe̩do̩ ache, dagba i chʼo̩mane̩ dagba i chʼilowa, kʼi bu Jihofa ina, ma akʼonugo e̩ne̩ le̩ da bʼef amone̩-wñ te̩."
NUM,15,31,"Todabu kʼi chʼe̩de̩te̩ o̩la Jihofa, kʼi la mʼuko̩ kʼi te̩ daba, ma akʼonugo e̩ne̩ le̩ da pioo; udu-wñ kʼi fe̩ anʼo oji."
NUM,15,32,"Oñ abu kʼabo Israe̩l jʼef aje̩tachi le̩, ma fʼe̩ne̩ʼka li kʼi achʼiji o̩jo̩ uñmi."
NUM,15,33,Oñ abo ku ma fʼu li abu kʼi achʼiji mʼowñ du wʼugbo Mose̩s kpai Aro̩n kpai ugbo abo̩gbadu le̩ chaka.
NUM,15,34,"Oñ ma mʼu du nyʼabo ide o̩wo̩, todabu ku ma ma dʼoji e̩wñ ku ma achʼo dufu ta n."
NUM,15,35,"Taku Jihofa ka ñwu Mose̩s kakini, Ekpa ma akpa e̩ne̩ le̩; abo̩gbadu-i du akʼokuta ro̩ dʼo ejo̩do̩da uru-i."
NUM,15,36,"Tak abo o̩gbadu le̩ chaka mʼu duwa ejo̩do̩da uru le̩, oñ ma kʼokuta ro̩ dʼo, ma la mʼu du kpa, alu ku Jihofa ñwa ñwu Mose̩s le̩."
NUM,15,37,"Taku Jihofa ka ñwu Mose̩s kakini,"
NUM,15,38,"E̩ nako̩la ñw abo Israe̩l, kʼe̩ je̩ ñwu ma fo̩jaja da nyʼetiba e̩wñ o̩la-ma gbogbo nyʼo̩hio̩gu-ma, ku ma fʼiku odufa dakulu nyʼu etiba-wñ le̩;"
NUM,15,39,"oñ e-le̩ achʼo̩jaja ñwu me̩ kʼame̩ ki kejurʼu ku me̩ dibekado uko̩ du ki Jihofa te̩ ku me̩ ki fʼu de; ku me̩ la we etʼe̩wñ kʼe̩do̩-me̩ onugo abe̩k eju-me̩ kado ubi, owñ chʼe̩wñ ku me̩ te̩tajʼo̩ko̩ bʼo̩ akwoubi le̩."
NUM,15,40,"Abe̩le̩ ame̩ ki dibekado, ku me̩ la che e̩wñ kʼomi tʼuko̩-wñ le̩ du, kʼame̩ ki fo̩ ñw O̩jo̩-me̩."
NUM,15,41,"Omi che Jihofa, O̩jo̩-me̩, kʼu ko me̩ kwʼoj ane̩ Ijipti dufu kʼu chʼO̩jo̩-me̩: omi Jihofa O̩jo̩-me̩ de̩."
NUM,16,1,"Iko le̩ Ko̩ra, o̩ma Izhar, o̩ma Ko̩hat, o̩ma Lifai, manyu Detan kpai Abiram, amo̩ma Eliab, kpai On, o̩ma Pe̩le̩t, ku ma chʼamo̩ma Rube̩n,"
NUM,16,2,"mʼaboke̩le̩ ko; oñ ma kwane̩ tu Mose̩s o̩la, manyʼaboke̩le̩ oli me̩lu ku ma chʼamo̩ma Israe̩l, ma chʼamidachi abo o̩gbadu le̩, ma chʼame̩nuwohi ku ma do̩ ma nyʼojuju;"
NUM,16,3,"oñ abo le̩ kʼo̩la-ma jeju nyu Mose̩s kpai Aro̩n o̩la, oñ ma ka ñwu ma kakini, E-me̩ bo̩jo̩ me̩! todu abo o̩gbadu-i chaka, okoke-ma du, afo̩ me̩, Jihofa la dʼefu-ma; mak e̩wñ chi ku me̩ hi o̩la-me̩ ne ñw abujeju Jihofa ke?"
NUM,16,4,"Tak e̩gba ku Mose̩s gbo̩, i lewa fʼeju-wñ bʼane̩ ma;"
NUM,16,5,"oñ i ka ñwu Ko̩ra kpai ame̩numana-wñ kakini, Odudu Jihofa aña wa abo ki chʼabo e-wñ, kpai e̩ne̩ kiafo̩, oñ i aje̩ ñw e̩ne̩ le̩ ki te̩me̩rʼuwñ, e̩ne̩ kʼi du i aje̩ ñw e̩ne̩ le̩ te̩me̩rʼu."
NUM,16,6,"E̩wñ kʼame̩ ache de̩: Ame̩ ki mʼanade ko, owñ che Ko̩ra kpai ame̩numana-wñ-i chaka;"
NUM,16,7,"me̩ dʼuna tʼefu-wñ, ku me̩ ko e̩wñ ki akpo le̩ bʼoji-wñ ma o̩gba Jihofa o̩na, oñ e̩ne̩ ku Jihofa du, e̩ne̩ le̩ afo̩. I bo̩jo̩ me̩, ame̩, amo̩ma Lifai!"
NUM,16,8,"Taku Mose̩s ka ñwu Ko̩ra, kakini, Me̩ gbo̩ ta, ame̩ amo̩ma Lifai:"
NUM,16,9,"E̩wñ re i che eju-me̩, kʼO̩jo̩ e-Israe̩l mʼume̩ date̩ bʼabo o̩gbadu Israe̩l te̩, kʼi la ko me̩ wa me̩ru o̩la-wñ ku me̩ che uko̩lo̩ ef uña ugugu e-Jihofa, ku me̩ la dago o̩gba abo o̩gbadu-i ku me̩ che e̩wñ ñwu ma?"
NUM,16,10,"Kʼowñ la dʼuwe̩ wa me̩rʼu, kpai amo̩maye-we̩ ku ma chʼamo̩ma Lifai manyʼuwe̩? Ame̩ ño̩ tene uko̩lo̩ atama ge̩?"
NUM,16,11,"Todule̩, Jihofa oñ uwe̩ kpai ame̩numana-we̩ jalunyʼu-i; i la chʼe-Aro̩n, e̩ne̩ owñ che, kʼame̩ keñmini nyʼu o̩la?"
NUM,16,12,"Taku Mose̩s kpʼone̩ nyʼado̩ Detan kpai Abiram, amo̩ma Eliab wa; oñ ma kakini, A le n."
NUM,16,13,"E̩wñ ke̩ke̩ i che eju-we̩ kʼe̩ mʼuwa ko kwʼoj ane̩ ugbo kʼomi e̩nya kpai iño̩ acha le̩, kʼe̩ ko wa kpa ef aje̩tachi-i, kʼe̩ ño̩ dʼo̩la-we̩ chʼidachi-wa tila ge̩?"
NUM,16,14,"Ubile̩ ge̩, uwe̩ la ko wa wʼoj ane̩ ugbo kʼomi e̩nya kpai iño̩ acha n, e̩ la ko oko kpai uche̩ achiwebe̩te̩ma ñw a kʼa je̩ ogu n. Uwe̩ neku ekpʼaboke̩le̩-i eju fo̩? A le n."
NUM,16,15,"I la bi Mose̩s eju nana oñ i ka ñwu Jihofa kakini, E̩ ki nyʼe̩wñ ele-ma eti n. Omi gbʼoke̩ke̩te̩ okate ef o̩wo̩-ma n, u la che e̩ne̩ kate efu-ma e̩bie̩ne̩ n."
NUM,16,16,"Taku Mose̩s ka ñwu Ko̩ra kakini, Uwe̩ kpai ame̩numana-we̩ chaka ki jo̩ o̩gba Jihofa o̩na, owñ chʼuwe̩ kpʼama kpai Aro̩n;"
NUM,16,17,"e̩ne̩ne̩ne̩ne̩-me̩ ki ne̩ anade-wñ, ku me̩ la ko e̩wñ ki akpo jʼefu-wñ, tak e̩ne̩ne̩ne̩ne̩-me̩ du kʼi nadʼanade wñ wa o̩gba Jihofa, anade-wñ chʼoli me̩lu; uwe̩ onugo ge̩, kpai Aro̩n, e̩ne̩ne̩ne̩ne̩ ki ne̩ anade-wñ."
NUM,16,18,"Abe̩le̩ e̩ne̩ne̩ne̩ne̩ mʼanade-wñ du, oñ ma nʼuna nyʼefu-wñ, taku ma du e̩wñ ki akpo nʼoji-wñ, oñ ma kwodago alugbo̩na unyabo ujeju le̩ manyu Mose̩s kpai Aro̩n."
NUM,16,19,Oñ Ko̩ra fʼabo o̩gbadu le̩ chaka do̩ jeju nyu ma o̩la alugbo̩na unyabo ujeju le̩. Tak ojima Jihofa kwotejugede ñw abo o̩gbadu le̩ chaka.
NUM,16,20,"Taku Jihofa ka ñwu Mose̩s kpai Aro̩n kakini,"
NUM,16,21,"Me̩ fʼo̩la-me̩ daru bʼef abo o̩gbadu-i te̩, kʼu nafʼuma lie̩ e̩re̩re̩-i."
NUM,16,22,"Taku ma lewa fʼeju bʼane̩ ma, oñ ma kakini, O O̩jo̩ kʼe̩ chʼO̩jo̩ amafu o̩re̩la du, e̩ne̩ kate fʼadure ta, oñ uwe̩ awe̩do̩ rʼabo o̩gbadu-i chaka?"
NUM,16,23,"Taku Jihofa ka ñwu Mose̩s kakini,"
NUM,16,24,"E̩ naka ñw abo o̩gbadu-i kakini, Me̩ kwo bʼo̩la unyabo Ko̩ra kpai Detan kpai Abiram te̩."
NUM,16,25,Taku Mose̩s kwane̩ oñ i nyʼugbo Detan kpai Abiram; oñ abogijo Israe̩l tʼo̩ ubi.
NUM,16,26,"Tak i ka ñw abo o̩gbadu le̩ kakini, Nagbo̩ko̩bʼume̩ ku me̩ kwo bʼunyabo ame̩ne̩bibi-i te̩, me̩ ki la do̩wo̩kadʼe̩wñ-ma du n, tode̩gba ku me̩ chile̩che̩ ef adure-ma chaka."
NUM,16,27,"Abe̩le̩ ma kwo bʼo̩la unyabo Ko̩ra kpai Detan kpai Abiram te̩; taku Detan kpai Abiram dufu wa, oñ ma kwodago alugbo̩na unyabo-ma, manyʼamo̩ya-ma kpai amo̩ma-ma e̩ne̩ke̩le̩ kpai abo-ma egini."
NUM,16,28,"Taku Mose̩s kakini, Ugbo kʼame̩ ama ka ku Jihofa kpe̩ mi wa kʼu che e̩wñ-i du, kʼi ma chʼibe efu-mi nañwa-i n de̩."
NUM,16,29,"Iche̩wñ kʼabo-i aku uku kʼamone̩ du aku, abe̩k iche̩wñ kʼe̩wñ ki ake̩re̩bʼe̩ne̩ du ake̩re̩bʼuma, mak i che Jihofa kpe̩ mi wa n."
NUM,16,30,"I muda che̩wñ ku Jihofa fʼe̩wñ etito̩ʼka nyi emi, kʼane̩pe̩te̩ mʼalu-wñ chi, kʼi mʼuma ko mi manyʼe̩wñ du kʼama ne̩, ku ma gwo̩ru nyʼef o̩jegu udeju udeju, tak i ane̩rʼume̩ eju ka kʼabo-i fʼe̩de̩te̩ Jihofa che."
NUM,16,31,"Oñ i lewatu abu kʼi fʼo̩la-i du ka kpa, kʼane̩ ugbo ku ma dago le̩ mukpana meji;"
NUM,16,32,tak ane̩pe̩te̩ mʼalu-wñ chi oñ i mʼuma ko mi kpai abo unyi-ma chaka kpai aboke̩le̩ du ku ma jʼef o̩wo̩ Ko̩ra kpai ane̩-ma chaka.
NUM,16,33,"Abe̩le̩ ama kpai e̩wñ du ku ma ne̩, gwo̩ru nyʼef o̩jegu udeju udeju; tak ane̩ hi alu de nyʼuma, oñ ma lenyo̩ rʼalumeji ujeju le̩."
NUM,16,34,"Tak abo Israe̩l du ku ma donyu ma daka ra tod ukwa-ma ku ma gbo̩; todu ma kakini, To̩de̩gba kʼane̩ ñʼako wa mi ge̩!"
NUM,16,35,Tak una kwʼugbo Jihofa dufu wa oñ i fʼaboke̩le̩ oli me̩lu ku ma ne̩ e̩wñ ki akpo le̩ wa liye̩.
NUM,16,36,"Taku Jihofa ka ñwu Mose̩s kakini,"
NUM,16,37,"E̩ naka ñw E̩leaza o̩ma Aro̩n atama kʼi namʼanade le̩ ko kwef una-i, kʼi la fʼuna-wñ fiatuka o̩mo̩. Todu e-le̩ chʼe̩wñ kiafo̩,"
NUM,16,38,owñ chʼanade abo ku ma fʼadure ta nʼoji e-ma onugo; ama ki fʼu gwu kpe̩te̩ke̩ ku ma mud e̩wñ ku ma ko bʼoji ubo̩ iche̩bo̩ ma; todu ama kʼe̩wñ le̩ wa o̩gba Jihofa; todule̩ e̩wñ kiafo̩ i che. Abe̩le̩ e-le̩ achʼujiwe ñw abo Israe̩l.
NUM,16,39,"Tak E̩leaza, atama le̩, mʼanade ebijeikpa le̩ ko, owñ chʼe-kʼabo ku ma gu uma jo le̩ ne̩ wa; oñ ma mʼu ko gwu kpe̩te̩ke̩ kʼi chʼuchi ku ma du bʼoji ubo̩ iche̩bo̩ ma,"
NUM,16,40,"kʼi chʼe̩wñ urewa ñw abo Israe̩l, todu kʼe̩ne̩ ejaduña du kʼi ma dʼef ugbe̩ Aro̩n in, kʼi we ete̩ me̩ru kʼi gu e̩wñ ki akpo jo eju Jihofa; kʼi we ede̩ alu ku Ko̩ra kpai ame̩numana-wñ de̩—owñ chʼalu ku Jihofa ñwa ñwu E̩leaza lugbo Mose̩s le̩."
NUM,16,41,"Ama o̩jo̩ñwa-wñ abo o̩gbadu abo Israe̩l chaka kwokeñmini nyu Mose̩s kpai Aro̩n o̩la, ma kakini, Ame̩ fʼamone̩ Jihofa kpa kpa me̩."
NUM,16,42,"Oñ i lewatu, abu kʼabo o̩gbadu le̩ jeju nyu Mose̩s kpai Aro̩n o̩la, ama rʼeju da go o̩wo̩ ugbo kʼunyabo ujeju le̩ de̩; e̩la go, akpa le̩ bʼo ma, oñ ojima Jihofa kwotejugede."
NUM,16,43,Taku Mose̩s kpai Aro̩n lewa o̩gba unyabo ujeju le̩.
NUM,16,44,"Oñ Jihofa ka ñwu Mose̩s kakini,"
NUM,16,45,"Kwo bʼalumeji o̩gbadu-i te̩, kʼomi ki fʼuma liye̩ e̩re̩re̩-i. Taku ma lewa fʼeju bʼane̩ ma."
NUM,16,46,"Oñ Mose̩s ka ñw Aro̩n kakini, Mʼanade le̩ du kʼe̩ nʼuna kwʼoj ubo̩ iche̩bo̩ nyʼu, kʼe̩ mʼe̩wñ ki akpo le̩ ko jʼoji-wñ, kʼe̩ la mʼu du nyʼugbo abo o̩gbadu-i piopio, kʼe̩ fʼe̩wñ e̩boma che todu ma; todu uwe̩do̩ kwʼo̩gba Jihofa awa, atulubo̩-wñ chane̩ me̩."
NUM,16,47,"Tak Aro̩n mʼu du le alu ku Mose̩s ka, oñ i fule nyʼalumeji ujeju; e̩ la go, atulubo̩-wñ chane̩ ugbo amone̩ e̩gba le̩ me̩; oñ i dʼe̩wñ ki akpo le̩ wa che, oñ i fʼe̩wñ e̩boma che tod amone̩."
NUM,16,48,I la dago agbagba abo ki ku kpai abo ki deju; oñ ma fʼatulubo̩ le̩ dahi.
NUM,16,49,"Abo kʼatulubo̩ le̩ kpa la chʼone̩ icham nyʼo̩gwo̩ko̩ me̩gwe̩le̩ nyʼulo̩gwa nyʼone̩ ogume̩lu nʼoji, abo le̩ manyʼabo ku ma ku ugbo o̩la Ko̩ra le̩ ta."
NUM,16,50,"Tak Aro̩n mudabi wʼugbo Mose̩s alugbo̩na unyabo ujeju le̩, oñ ma fʼatulubo̩ le̩ dahi te̩."
NUM,17,1,"Taku Jihofa ka ñwu Mose̩s kakini,"
NUM,17,2,"E̩ nako̩la ñw abo Israe̩l kʼe̩ la gba o̩kpa o̩kpa kwo o̩wo̩-ma, o̩kpaʼka chʼutodu unyi e̩ne̩fe̩nyiʼka, e̩ gba o̩wo̩ amidachi-ma chaka alu kʼunyi unyi amata-ma de̩, owñ chʼo̩kpa me̩gweji. Tak e̩ fʼodu e̩ne̩ne̩ne̩ne̩ ko̩ nyʼo̩la o̩kpa-wñ."
NUM,17,3,Oñ e̩ ko̩ odu Aro̩n o̩la o̩kpa Lifai. Todu o̩kpaʼka ado̩mo̩ todu e̩nuto̩gba unyi unyi amata-ma okoka.
NUM,17,4,Tak uwe̩ amʼu ko ne jo̩ o̩gba e̩wñ ibenu ugbo kʼu nade kpai uwe̩ ef unyabo ujeju le̩.
NUM,17,5,"Oñ i leʼa, o̩kpa e̩ne̩ kʼomi du adikoko; abe̩le̩ u naje̩ ñw eñmini abo Israe̩l ki muda bʼumi o̩la te̩, owñ chʼe-ku ma keñmini nyʼame̩ o̩la le̩."
NUM,17,6,"Taku Mose̩s ko̩la ñw abo Israe̩l; oñ amidachi-ma chaka kʼo̩kpa ñw u, idachiʼka nʼoka, alu kʼunyi unyi amata-ma de̩, owñ chʼo̩kpa me̩gweji; o̩kpa Aro̩n la dʼef o̩kpa-ma le̩."
NUM,17,7,Taku Mose̩s kʼo̩kpa le̩ ne jo̩ o̩gba Jihofa ef unyabo ibenu.
NUM,17,8,"Oñ i lewatu o̩jo̩ñwa-wñ, Mose̩s nyʼef unyabo ibenu; e̩ la go, o̩kpa Aro̩n ki chʼutodu abo unyi Lifai, i bu, i la dʼikoko, oñ almond ki kpa jʼo̩la-wñ."
NUM,17,9,"Taku Mose̩s mʼo̩kpa le̩ chaka ko kwʼo̩gba Jihofa dufu wa ñw abo Israe̩l chaka: taku ma go, e̩ne̩ne̩ne̩ne̩ la mʼo̩kpa e-wñ du."
NUM,17,10,"Taku Jihofa ka ñwu Mose̩s kakini, Mʼo̩kpa Aro̩n du dabi tʼo̩gba e̩wñ ibenu le̩ ku ma fʼide-wñ de kʼi chʼujiwe ñw amo̩ma ku ma fʼe̩re̩ ubi ro̩-i; kʼe̩ che kʼeñmini ku ma ka nyu mi o̩la ki muda, kʼama ki we eku."
NUM,17,11,"Mose̩s fʼabe̩le̩ che; alu ku Jihofa ñwa ñw u, abe̩le̩ i che."
NUM,17,12,"Tak abo Israe̩l ka ñwu Mose̩s kakini, Go, ochochi, i bʼiñmi eda ke, elenyo̩ o̩chaka-wa alenyo̩-i."
NUM,17,13,"E̩ne̩ du kʼi ate̩ me̩ru, kʼi ate̩ me̩ru uña ugugu e-Jihofa aku. Edʼiñmi oñ o̩chaka-wa adʼiñmi-i?"
NUM,18,1,"Taku Jihofa ka ñw Aro̩n kakini, Uwe̩ kpai amo̩ma-we̩ e̩ne̩ke̩le̩ kpai abo unyi ata-we̩ manyʼuwe̩ ane̩ udu uña kiafo̩-i; oñ uwe̩ kpai amo̩ma-we̩ e̩ne̩ke̩le̩ manyʼuwe̩ ane̩ udu uko̩lo̩ atama ku me̩ de."
NUM,18,2,"E̩ ño̩ kʼamo̩maye-we̩, abo o̩lo̩pu Lifai, owñ chʼo̩lo̩pu ata-we̩ le̩ wa manyʼuwe̩, kʼama ki dama kpai uwe̩, ku ma che e̩wñ ñw e̩; uwe̩ kpai amo̩ma-we̩ e̩ne̩ke̩le̩ kpai uwe̩ muda ajo̩ o̩gba unyabo ibenu-i ache e̩wñ."
NUM,18,3,"Ama le̩ anʼide kʼuwe̩ adu ñwu ma ade, kpai ide e̩wñ unyabo le̩ chaka; ma muda ate̩me̩rʼe̩wñ eku uña kiafo̩ kpai ugbo ubo̩ iche̩bo̩ le̩ n, kʼama ki we eku, tʼame̩, tʼama."
NUM,18,4,"Ma la adama kpai uwe̩, ku ma la fʼide unyabo ujeju de, todu uko̩lo̩ unyabo le̩ chaka; e̩ne̩ ejaduña du la ate̩me̩ru me̩ n."
NUM,18,5,"Oñ ame̩ anʼide uña kiafo̩ ade, kpai ide ubo̩ iche̩bo̩-wñ; kʼuwe̩do̩ ki ño̩ dabi bʼabo Israe̩l ma ge̩ n."
NUM,18,6,"I la chʼe-mi, go, u mʼamo̩maye-me̩, abo Lifai le̩, ko kwef abo Israe̩l; u mʼuma ko chʼame̩ ele todu Jihofa ku ma ki che uko̩lo̩ unyabo ujeju le̩."
NUM,18,7,"Tak uwe̩ kpai amo̩ma-we̩ e̩ne̩ke̩le̩ manyʼuwe̩ ade uko̩lo̩ atama-me̩ le̩ ugbo e̩wñ ubo̩ iche̩bo̩ chaka, kpai uko̩lo̩ e̩wñ du ki jʼejefu ukpo ugbeju le̩; ame̩ achʼuko̩lo̩ e-le̩. U mʼo̩da uko̩lo̩ atama-me̩ le̩ du chʼame̩ ele. E̩ne̩ ejaduña du kʼi la te̩me̩rʼu, ekpa ma akpa."
NUM,18,8,"Taku Jihofa ka ñw Aro̩n kakini, Go, omi la mʼide e̩wñ iche̩bo̩-mi ku ma ko nyʼate̩ le̩ du ñw e̩ kʼe̩ de, owñ chʼe̩wñ abo Israe̩l du kiafo̩; uwe̩ omi ko ñw u todu ekpo ku ma ba tʼe̩ oji, kpai amo̩ma-we̩, kʼi chʼukpe̩-me̩ o̩gbegbele̩."
NUM,18,9,"E̩wñ ki la achʼe-we̩ kwef e̩wñ kiafo̩ e-efo̩ ku ma ma ko nyʼuna n le̩ de̩; e̩wñ O̩jo̩-ma du, kpai e̩wñ ele-ma du, kpai e̩wñ iche̩bo̩ adure-ma, kpai e̩wñ iche̩bo̩ abi-ma ku ma je̩ chaka, e-ku ma akowa ñwu mi achʼe-kiafo̩ e-efo̩ todu we̩ kpai todu amo̩ma-we̩."
NUM,18,10,Alu kʼe̩ je̩ e̩wñ kiafo̩ e-efo̩ le̩ abe̩le̩ ame̩ aje̩; e̩ne̩ke̩le̩ du aje̩; e̩wñ kiafo̩ ñw e̩ i che.
NUM,18,11,"E̩wñ ki lañʼachʼe-we̩ de̩ ge̩, e̩wñ ku ma ko nyʼate̩ kwef e̩wñ ele-ma, manyʼe̩wñ iche̩bo̩ du kʼabo Israe̩l ko wa amiejo; e-le̩ omi muko ñw e̩ kpai amo̩ma-we̩ e̩ne̩ke̩le̩ kpai amo̩ma-we̩ onobule̩ manyʼuwe̩, e-le̩ achʼuhio̩me̩ o̩gbegbele̩: e̩ne̩ du kʼi dʼef unyi-we̩ kʼo̩la-wñ fe̩ neke aje̩."
NUM,18,12,"Ekpo e-ki nyo̩ tule chaka kpai e-ki nyo̩ tule ef omi achiwebe̩te̩ma etito̩ kpai e̩wñ e̩yo̩, chaka, owñ chʼejo̩ga e̩wñ ku ma kowa ñwu Jihofa le̩, uwe̩ u ko ñwu."
NUM,18,13,"Ero e̩wñ du ki dʼoj ane̩-ma e-kʼi abie̩ ejodudu, e-ku ma ko wʼugbo Jihofa le̩, uwe̩ ane̩; e̩ne̩ du kʼi dʼef unyi-we̩ kʼo̩la-wñ fe̩ neke aje̩."
NUM,18,14,E̩wñ du kʼi dʼef abo Israe̩l ku ma dute̩ ñw O̩jo̩ uwe̩ ane̩.
NUM,18,15,"E̩wñ o̩re̩la du kʼi akpʼo̩gba iye-wñ na, ef e̩la ku ma du wa ñwu Jihofa, dagba i chʼone̩ dagba i chʼe̩la abe̩re̩me̩le̩, uwe̩ ane̩; e̩ muda ala o̩mo̩gba e-one̩ tane̩ tila, kpai o̩mojo̩do̩ e̩la abe̩re̩me̩le̩ ku ma ma de̩ hiolo n, uwe̩ ki la tane̩ ge̩."
NUM,18,16,"Oñ abo ku ma la ma tane̩ le̩, akwo ochuʼka uwe̩ ala ma tane̩, alu kʼuwe̩ adʼaja-wñ che she̩ke̩l ajifa me̩lu, alu ku she̩ke̩l uña kiafo̩ de̩ (owñ che gera ogu)."
NUM,18,17,"Ama o̩mojo̩do̩ okuno̩, abe̩k o̩mojo̩do̩ ala, abe̩k o̩mojo̩do̩ ewo, uwe̩ ki la tane̩ n; ama fo̩. Uwe̩ ki tʼe̩bie̩ abo e-le̩ fio̩ oj ubo̩ iche̩bo̩ kʼe̩ gu ula-ma jo, kʼi mad e̩wñ ku ma duwa lugbo una, kʼi kpo ru Jihofa."
NUM,18,18,"Uwe̩ muda anʼe̩la-ma, alu kʼache̩do̩ ku ma miejo kpai alu kʼuta e-awo̩to̩ de̩, alu le̩ uwe̩ ane̩."
NUM,18,19,"E̩wñ eko nyate̩ ef e̩wñ kiafo̩ du kʼabo Israe̩l ko nyate̩ ñwu Jihofa le̩, uwe̩ u ko ñw u, kpai amo̩ma-we̩ e̩ne̩ke̩le̩, kpai amo̩ma-we̩ onobule̩ manyʼuwe̩, kʼi chʼuhio̩me̩ o̩gbegbele̩; alo e-omu ku ma kpe̩ o̩gba Jihofa o̩gbegbele̩ i ache ñw e̩ kpai amugbe̩-we̩ manyʼuwe̩."
NUM,18,20,"Taku Jihofa ka ñw Aro̩n kakini, Uwe̩ ane̩ e̩wñ ogu du kʼe̩ je̩ oj ane̩-ma n, uwe̩ la anʼukpe̩ du efu-ma n; omi chʼukpe̩-we̩ kpai e̩wñ ogu kʼe̩ je̩ ef abo Israe̩l."
NUM,18,21,"I la chʼe-abo Lifai, go, u mʼukpe̩gwa e̩wñ du oj ane̩ Israe̩l ko chʼe̩wñ ogu-ma ku ma je̩ koji uko̩lo̩-ma ku ma che, owñ chʼuko̩lo̩ unyabo ujeju le̩."
NUM,18,22,"Ate̩to̩gba-i abo Israe̩l ki la te̩me̩ru unyabo ujeju n, tode̩gba ku ma nʼadu adure ku ma ku."
NUM,18,23,"Abo Lifai ache uko̩lo̩ unyabo ujeju, ama la anʼudu e-ma; e-le̩ chʼuhio̩me̩ o̩gbegbele̩ gbogbo nyʼo̩hio̩gu-me̩; ma la ane̩ e̩wñ ogu du ku ma aje̩ ef abo Israe̩l in."
NUM,18,24,"Todu u mʼukpe̩gwa e̩wñ abo Israe̩l, e-ku ma kowa che e̩wñ ekonyate̩ ñwu Jihofa ko ñw abo Lifai ki chʼe̩wñ ogu ku ma je̩; todule̩ oñ u ka ñwu ma ka kʼama ane̩ e̩wñ ogu du ef abo Israe̩l in."
NUM,18,25,"Taku Jihofa ka ñwu Mose̩s kakini,"
NUM,18,26,"Anubile̩ ge̩, uwe̩ aka ñw abo Lifai kakini, E̩gba ku me̩ mʼukpe̩gwa e̩wñ gba kwʼo̩wo̩ abo Israe̩l, owñ chʼe-ma kʼu ko ñwu me̩ ki chʼe̩wñ ogu-me̩ le̩, tak ame̩ ako e̩wñ kwef e-le̩ nyate̩ ñwu Jihofa, owñ chʼe̩kpe̩gwa ki kwʼef e̩kpe̩gwa e̩wñ le̩."
NUM,18,27,"Taku ma alʼe̩wñ-me̩ ku me̩ ko nyʼate̩ le̩ ru me̩ dabe̩ne̩ ki chʼe̩wñ e̩yo̩ ki kwo ajita ugwo̩ka, abe̩k i la dabe̩ne̩ kʼi kwʼef aguo̩kolo̩ achiwebe̩te̩ma."
NUM,18,28,"Abe̩le̩ oñ ame̩ ñʼako e̩wñ edu nyate̩ wa ñwu Jihofa kwef e̩wñ e̩kpe̩gwa e-me̩ chaka, owñ chʼe-ku me̩ agba kwʼo̩wo̩ abo Israe̩l; taku kwef e-le̩ ame̩ ako e̩wñ ku me̩ ko nyate̩ ñwu Jihofa ñw Aro̩n atama."
NUM,18,29,"Kwef e̩wñ du ku ma ko ñwu me̩ chaka, ame̩ ako e̩wñ nyate̩ ñwu Jihofa alu ki chʼukpe̩-wñ, owñ chʼe-ki nʼo̩ro̩ chaka, owñ chʼe-ki afo̩ ki dʼefu-wñ."
NUM,18,30,"Todule̩ uwe̩ aka ñwu ma kakini, E̩gba ku me̩ kʼo̩ro̩ ki dʼefu-wñ nyate̩, ma ki lʼe-ki bo̩ rʼabo Lifai dabe̩ne̩ ki chʼe̩wñ e̩yo̩ ki kwʼajita ugwo̩ka-ma, kpai omi-wñ kʼi akwʼef aguo̩ko̩lo̩ achiwebe̩te̩ma."
NUM,18,31,"Ame̩ la aje̩ ugbo du ku me̩ jo̩, ame̩ kpai abunyi-me̩, todu e-le̩ chʼuro̩me̩ e-me̩ koji uko̩lo̩ ku me̩ che ef unyabo ujeju."
NUM,18,32,"Ame̩ anʼadu adure du ugbo-wñ n, owñ chʼabu ku me̩ kʼo̩ro̩-wñ nyate̩ le̩. Ame̩ ki la je̩ kʼe̩wñ kiafo̩ e-abo Israe̩l chʼe̩wñ o̩ja n, kʼame̩ ki we eku."
NUM,19,1,"Taku Jihofa ka ñwu Mose̩s kpai Aro̩n kakini,"
NUM,19,2,"E̩wñ ki chʼuhio̩me̩ uko̩-o̩la e-ku Jihofa ñwate̩ le̩ de̩ kakini, E̩ ki ka ñw abo Israe̩l ku ma mʼagbadufu ole okuno̩ ekpikpa kʼi mufu duwa ñw e̩, kʼi ma nʼo̩lo̩ du o̩la-wñ n, e-kʼoli uno̩lo̩ ma kadʼo mama ta n."
NUM,19,3,"Oñ ame̩ adʼe-le̩ ñw E̩leaza atama, tak owñ adʼu dufu wʼejo̩do̩da uru, oñ e̩ne̩ʼka akpa eju-wñ;"
NUM,19,4,tak E̩leaza atama adʼo̩mo̩wo̩-wñ chʼe̩bie̩-wñ kʼi adʼu ta fio̩ rʼo̩wo̩ o̩gba unyabo ujeju onu mebie.
NUM,19,5,"Taku ma agu agbadufu ole okuno̩ le̩ jo eju-wñ; ma agu año̩-wñ kpai e̩la-wñ, kpai e̩bie̩-wñ manyʼechu-wñ jo;"
NUM,19,6,"tak atama le̩ amʼolisida kpai hiso̩p kpai e̩wñ odufa ekpikpa ko, kʼi ko rikpolo nyʼalumeji ugbo kʼagbadufu ole okuno̩ ajo le̩."
NUM,19,7,"Tak atama agwe̩ e̩wñ o̩la-wñ, kʼi fʼo̩la-wñ gwe̩ ef omiofo, ubile̩ tak i agudu wʼef uru, oñ o̩la atama le̩ adaji gbogbo mʼe̩gba kʼolu tunyʼane̩."
NUM,19,8,"Oñ e̩ne̩ ki fʼu gujo agwe̩ e̩wñ o̩la-wñ ef omiofo, kʼi ño̩ fʼo̩la-wñ gwe̩ ef omiofo, oñ o̩la e̩ne̩ le̩ adaji gbogbo mʼe̩gba kʼolu tunyʼane̩ ge̩."
NUM,19,9,"Tak e̩ne̩ kʼo̩la-wñ fe̩ agbʼelulu agbadufu ole okuno̩ le̩ jo̩, kʼi du dajo̩ uña ki de̩ hiolo ejo̩do̩da uru le̩; ma ade e-le̩ todu o̩gbadu abo Israe̩l, kʼi chʼomi e̩nelifo̩; iche̩bo̩ adure i che."
NUM,19,10,"Oñ e̩ne̩ kʼi gba elulu agbadufu ole okuno̩ le̩ jo̩ agwe̩ e̩wñ o̩la-wñ, o̩la-wñ la adaji gbogbo mʼe̩gba kʼolu tunyʼane̩. Oñ e-le̩ ado̩mo̩ ñw abo Israe̩l, kpai todu ilowa kʼi age̩ne̩ efu-ma, ki chʼuhio̩me̩ o̩gbegbele̩."
NUM,19,11,"E̩ne̩ ki ado̩wo̩kado oku one̩, o̩la-wñ mudaji gbogbo o̩jo̩ mebie;"
NUM,19,12,"e̩ne̩ le̩ anʼomi le̩ agwʼo̩la-wñ rinyo̩ bʼadure te̩ o̩jo̩ e̩ke̩ta-wñ tak o̩jo̩ e̩kebie-wñ o̩la-wñ afe̩; i ma la gwʼo̩la-wñ rinyo̩ bʼadure te̩ o̩jo̩ e̩ke̩ta-wñ n, mak i afe̩ o̩jo̩ e̩kebie-wñ n."
NUM,19,13,"E̩ne̩ du kʼi ado̩wo̩kado e̩ne̩ ki ku, owñ chʼoku e̩ne̩ ki ku kʼi ma la gwʼo̩la-wñ rinyo̩ bʼadure te̩ n, mak i adʼuña ugugu Jihofa-i ji, ma akʼonugo e̩ne̩ le̩ da bʼabo Israe̩l te̩; todabu ku ma ma tʼomiofo e-o̩la ebie̩ le̩ fiʼo̩ o̩la n, o̩la-wñ mudaji; e̩daji-wñ dʼo̩la-wñ ta."
NUM,19,14,"Uko̩o̩la one̩ ki leku ef unyabo le̩ de̩: E̩ne̩ du kʼi awʼef unyabo le̩ kpai e̩ne̩ du kʼi dʼef unyabo le̩, o̩la-wñ mudaji o̩jo̩ mebie."
NUM,19,15,"Oñ e̩wñ eku du kʼalu-wñ chʼe̩chite̩, ku ma ma la dʼuchi-wñ ji mʼalu-wñ n mudaji me̩."
NUM,19,16,"Oñ e̩ne̩ du kʼi dʼegbili gbaa kʼi dʼo̩wo̩ kado e̩ne̩ ku ma nʼo̩kwo̩chageli kpa, abe̩k oku one̩, abe̩k achiku one̩, abe̩k ojinoji, o̩la-wñ mudaji o̩jo̩ mebie."
NUM,19,17,"Todu abo kʼo̩la-ma daji, ma la abu elulu iche̩bo̩ adure ku ma gujo le̩, taku ma adʼu tef e̩wñ ekuʼka ku ma che omi eruru nyʼu;"
NUM,19,18,"tak e̩ne̩ kʼo̩la-wñ fe̩ adu hiso̩p tunyʼomiofo le̩, kʼi la du tafio̩ unyabo kpai e̩wñ eku le̩ chaka kpai o̩la abo ku ma jo̩ o̩mo̩, kpai o̩la e̩ne̩ kʼi do̩wo̩kado achiku, abe̩k e̩ne̩ ku ma du kpa, abe̩k oku one̩, abe̩k ojinoji;"
NUM,19,19,"oñ e̩ne̩ kʼo̩la-wñ fe̩ adʼu tafio̩ abo kʼo̩la-ma daji o̩jo̩ e̩ke̩ta-wñ kpai o̩jo̩ e̩kebie-wñ; abe̩le̩ i la agwʼo̩la-wñ rinyo̩ o̩jo̩ e̩kebie, tak e̩ne̩ le̩ agwe̩ e̩wñ o̩la-wñ oñ i a gwʼo̩la ef omiofo, tak e̩gba kʼolu tunyʼane̩ o̩la-wñ afe̩."
NUM,19,20,"E̩ne̩ kʼo̩la-wñ daji, kʼi ma la fʼo̩la-wñ gworinyo̩ bʼadure te̩ n, ma akʼonugo e̩ne̩ le̩ da bʼef alumeji o̩gbadu te̩, todabu kʼi fʼuña kiafo̩ e-Jihofa bie̩; ma la tʼomiofo o̩la e̩bie̩ le̩ fiʼo̩ o̩la n; o̩la-wñ mudaji."
NUM,19,21,E-le̩ chʼuhio̩me̩ ñw abo e-le̩ ogbegbele̩. Tak e̩ne̩ kʼi atʼomiofo olu e̩bie̩ le̩ fiʼo̩ agwe̩ e̩wñ o̩la e-wñ; oñ e̩ne̩ du kʼi ado̩wo̩kado omiofo o̩la e̩bie̩ le̩ mak o̩la-wñ mudaji gbogbo mʼe̩gba kʼolu tunyʼane̩.
NUM,19,22,"Oñ e̩wñ du kʼe̩ne̩ kʼo̩la-wñ daji do̩wo̩kado, mudaji; onugo e̩ne̩ du kʼi la do̩wo̩kado mudaji gbogbo mʼe̩gba kʼolu tunyʼane̩."
NUM,20,1,"Tak abo Israe̩l, owñ chʼo̩gbo̩ o̩gbadu le̩ chaka, lewa aje̩tachi Zin ochu ejodudu, oñ amone̩ le̩ kwojo̩ Kede̩sh; taku Miriam leku o̩mo̩, oñ ma mʼu du ji o̩mo̩."
NUM,20,2,Omiofo la do̩mo̩ todu abo o̩gbadu le̩ n; taku ma kʼo̩la-ma jeju nyu Mose̩s kpai Aro̩n o̩la.
NUM,20,3,"Tak amone̩ le̩ kʼuja bo̩ Mose̩s, oñ ma kakini, A ma leku e̩gba kʼamo̩maye-wa ku o̩gba Jihofa o̩mo̩ le̩ i ma me̩!"
NUM,20,4,"E̩wñ chi ku me̩ ko abo ujeju Jihofa wʼaje̩tachi-i, kʼawa ki ku emi? tʼawa tʼame̩la ki anʼadu-wa?"
NUM,20,5,"E̩wñ chi kʼame̩ je̩ ñw a kwʼIjipti wa-i, ku me̩ ko wa wʼugbo ki bie̩ne̩-i? i chʼuña ugbo e̩wñ e̩yo̩, abe̩k o̩gbaikolo, abe̩k achiwebe̩te̩ma, abe̩k ipo̩me̩grane̩t jo̩ i che n; omiofo la do̩mo̩ kʼa ñmo̩ n."
NUM,20,6,"Taku Mose̩s kpai Aro̩n kwo bʼeju abo o̩gbadu le̩ te̩ nyʼalugbo̩na unyabo ujeju, oñ ma fʼeju bʼane̩ ma. Tak ojima Jihofa kwotejugede ñwu ma."
NUM,20,7,"Taku Jihofa ka ñwu Mose̩s kakini,"
NUM,20,8,"Mʼo̩kpa le̩ du, kʼe̩ fʼabo o̩gbadu le̩ do̩ jeju, uwe̩ kpai Aro̩n o̩maye-we̩, kʼe̩ ka ñw okuta le̩ eju-ma, kʼi dʼomiofo-wñ dufu; abe̩le̩ uwe̩ adʼomiofo dufu ñwu ma kwef okuta le̩; abe̩le̩ oñ uwe̩ adʼomiofo ñw abo o̩gbadu le̩ kpai ame̩la ki anʼadu-ma ñmo̩."
NUM,20,9,"Taku Mose̩s mʼo̩kpa le̩ du kwʼo̩gba Jihofa, alu kʼi ñwa ñw u."
NUM,20,10,"Taku Mose̩s kpai Aro̩n fʼabo o̩gbadu le̩ do̩ wa jo̩ o̩gba okuta le̩, oñ i ka ñwu ma kakini, Ame̩ ku me̩ jʼalañu, me̩ neti; a adʼomiofo kwef okuta-i dufu ñwu me̩?"
NUM,20,11,"Taku Mose̩s chʼo̩wo̩-wñ nyate̩, oñ i dʼo̩kpa-wñ gwo okuta le̩ onu meji; tak omiofo kwodufu lile; oñ abo o̩gbadu le̩ kpai ame̩la ki anʼadu-ma ñmo̩."
NUM,20,12,"Taku Jihofa ka ñwu Mose̩s kpai Aro̩n kakini, Todabu kʼame̩ ma dʼo̩la-mi rʼochochi n, ku me̩ ma che kʼomi ki fo̩ eju abo Israe̩l in, todule̩ i chʼame̩ ako abo o̩gbadu-i wʼoj ane̩ kʼu ko ñwu ma le̩ n."
NUM,20,13,"Omi Me̩riba de̩; ugbo kʼabo Israe̩l kʼuja bo̩ Jihofa, kʼi la fʼefo̩ ne̩ efu-ma."
NUM,20,14,"Taku Mose̩s fʼamonuche̩ kpe̩ akwo Kede̩sh nyʼugbo onu Ido̩m, kakini, Abu kʼo̩maye-we̩ Israe̩l ka de̩ kakini, Uwe̩ chema ihianyi du kʼi ke̩re̩bʼuwa-i:"
NUM,20,15,"alu kʼamata-wa gwo̩ru nyi Ijipti, kʼa la jo̩ Ijipti gbane̩ gbane̩; oñ abo Ijipti chʼawa kpai amata-wa e̩bie̩ne̩;"
NUM,20,16,"tak e̩gba kʼa raku do̩ Jihofa, i gbo̩ omu-wa, i la fʼonuche̩ kpe̩ wa, oñ i ko wa kwo Ijipti dufu; e̩ la go, a jo̩ Kede̩sh kʼi chʼewo ki dʼotitala alo̩me̩ ane̩-we̩."
NUM,20,17,"Nagbo̩ko̩bʼuwe̩, kʼe̩ je̩ ñw a lale gu ef ane̩-we̩ du. A ale gu ef uche̩ abe̩k achiwebe̩te̩ma du n, a la añmo̩ omiofo obuga-me̩ n; ojikpadala onu oñ a ale, a anarʼo̩wo̩ awo̩to̩ abe̩k awohi, gbogbo tak a alale gu ojane̩-we̩ du n."
NUM,20,18,"Ido̩m muda ka ñw u kakini, Uwe̩ ale gu efu-wa du n, tode̩gba kʼu nanʼo̩kwo̩chageli dufu wa abʼuwe̩."
NUM,20,19,"Tak abo Israe̩l ka ñw u kakini, Ojikpadala oñ a ale; i la che̩wñ kʼa ñmo̩ omiofo-we̩, tʼomi tʼe̩wñ ukpa-mi, e̩gbale̩ narʼo̩me̩-wñ; e-le̩ kate, a che e̩wñ omune̩ n, e̩ je̩ ñwu mi lule̩ e̩re̩ lale ofo."
NUM,20,20,"Oñ i kakini, Uwe̩ alale n. Tak Ido̩m kʼaboke̩le̩ wewe dufu wa ako̩bʼo̩, i la nʼo̩wo̩ e̩gbiti wa."
NUM,20,21,"Abe̩le̩ Ido̩m ko̩ bi o̩na ñw abo Israe̩l ku ma lale gu ojane̩-wñ du, oñ abo Israe̩l muna bʼo̩ te̩."
NUM,20,22,"Taku ma kʼe̩re̩ nyʼule̩ kwo Kede̩sh, oñ abo Israe̩l, owñ chʼo̩gbo̩ abo o̩gbadu le̩ chaka, lewa uwo Ho̩r."
NUM,20,23,"Taku Jihofa ka ñwu Mose̩s kpai Aro̩n oj uwo Ho̩r alo̩me̩ ane̩ Ido̩m le̩, kakini,"
NUM,20,24,"Ma agba Aro̩n tef abo-wñ; todu i ñʼagudu tʼoj ane̩ e-kʼomi go̩ ñw abo Israe̩l le̩ ge̩ n, todabu ku me̩ lañu ru o̩la kʼu ñwa ñwu me̩ ugbo omi Me̩riba le̩."
NUM,20,25,"E̩ mʼAro̩n kpai E̩leaza o̩ma-wñ ko, kʼe̩ ko ma wʼoj uwo Ho̩r-i;"
NUM,20,26,"e̩ ki mʼe̩wñ o̩la Aro̩n gwo̩ bʼo̩ o̩la te̩, kʼe̩ ko nyʼE̩le̩aza, o̩ma-wñ, o̩la; oñ ma agba Aro̩n wʼugbo abo-wñ, i la aku o̩mo̩."
NUM,20,27,Mose̩s la che alu ki Jihofa ñwate̩; oñ ma mute̩gu nyʼoj uwo Ho̩r eju abo o̩gbadu le̩ chaka.
NUM,20,28,"Taku Mose̩s mʼe̩wñ o̩la Aro̩n gwo̩ bʼo̩ o̩la te̩, oñ i mʼu ko nyi E̩leaza, o̩ma-wñ, o̩la; tak Aro̩n leku oj uwo o̩mo̩. Oñ Mose̩s kpai E̩leaza gwo̩ru kwʼoj uwo le̩ wane̩."
NUM,20,29,"Tak e̩gba kʼabo o̩gbadu le̩ chaka li ka kʼAro̩n leku, ma raku-wñ o̩jo̩ ogue̩gwa, owñ chʼabo unyi Israe̩l chaka."
NUM,21,1,"Tak e̩ne̩ Kenan, kʼi chʼonu Arad, kʼi dodo o̩pata o̩gane̩ gbo̩ ka kʼabo Israe̩l alʼo̩na Atarim wa, i kwokʼogu bʼabo Israe̩l, i la fʼiche̩kibo̩ efu-ma mu."
NUM,21,2,"Tak abo Israe̩l fʼoji da ñwu Jihofa, oñ ma kakini, Iche̩wñ kʼuwe̩ ako amone̩-i nyʼumi o̩wo̩ ochochi, mak u nakʼewo ewo-ma jo̩ ñw e̩."
NUM,21,3,"Taku Jihofa netirʼomu abo Israe̩l, oñ i mʼabo Kenan le̩ ko nyʼuma o̩wo̩; taku ma mʼabo le̩ kojo̩ ñw O̩jo̩ hioko, kpai ewo ewo-ma; ma dʼodu ugbo kide̩ ko̩ Ho̩rma."
NUM,21,4,"Taku ma kʼe̩re̩ nyʼule̩ kwo uwo Ho̩r lʼo̩na ale tʼOhimini Ekpikpa, ku ma dagbala lʼiba ane̩ Ido̩m; oñ uhia fʼamone̩ le̩ hia ej o̩na le̩."
NUM,21,5,"Tak amone̩ le̩ chane̩ eko̩la nyʼO̩jo̩ kpai Mose̩s o̩la, kakini, E̩wñ chi kʼame̩ ko wa kwʼIjipti wa kʼa ku aje̩tachi-i? Todu uje̩wñ de̩ n, omiofo la de̩ n; uje̩wñ fuye̩ kide̩ kʼuwa o̩la me̩."
NUM,21,6,"Taku Jihofa fʼamejo una una kpe̩ nyʼef amone̩ le̩, oñ ma fʼamone̩ le̩ lo̩, abo Israe̩l wewe la leku."
NUM,21,7,"Tak amone̩ le̩ wʼugbo Mose̩s, oñ ma kakini, A fʼadure ta me̩, todabu kʼa ko̩la nyu Jihofa kpai uwe̩ o̩la; e̩ narodubo̩ Jihofa kʼi mʼamejo le̩ ko bʼuwa te̩. Taku Mose̩s chadua todu amone̩ le̩."
NUM,21,8,"Oñ Jihofa ka ñwu Mose̩s kakini, E̩ nafʼejo e-una che ñw o̩la-we̩, kʼe̩ dʼu dago oj oli; oñ e̩ne̩ du kʼejo lo̩ kʼi la ago adeju."
NUM,21,9,"Abe̩le̩ Mose̩s nʼebije ekpikpa che ejo, oñ i mʼu du manyʼoli dago; oñ i lewa, i la che̩wñ kʼejo fʼe̩ne̩ʼka lo̩, kʼi go ejo ebije ekpikpa le̩, i adeju."
NUM,21,10,"Tak abo Israe̩l kʼe̩re̩ nyʼule̩ alo, oñ ma lewa ru Obot."
NUM,21,11,"Taku ma kʼe̩re̩ nyʼule̩ kwo Obot, oñ ma lewa ru Iye-abarim, ef aje̩tachi ki dʼo̩gba Moab o̩wo̩ olodudu."
NUM,21,12,"Akwo o̩mo̩ ma kʼe̩re̩ nyʼule̩, oñ ma lewa ru ef o̩go̩ Zere̩d."
NUM,21,13,"Akwo o̩mo̩ ma kʼe̩re̩ nyʼule̩, oñ ma lewa ru ejudaba Arno̩n, kʼi dʼaje̩tachi kʼi te̩ akwo alo̩me̩ abo Amo̩r alo le̩; todu Arno̩n le̩ chʼalo̩me̩ Moab, agbagba Moab kpai abo Amo̩r."
NUM,21,14,"Todule̩ ma ka ef O̩takada Ogu Jihofa, kakini,"
NUM,21,15,Kpai aji aji efoko o̩go̩ o̩go̩
NUM,21,16,"Akwo o̩mo̩ ma nyi Bir; owñ chʼobuga e-ku Jihofa kʼo̩la-wñ ñwu Mose̩s kakini, Kʼamone̩ le̩ wa jo̩, kʼu nadʼomiofo ñwu ma."
NUM,21,17,E̩gbale̩ Israe̩l fʼeli-i ko̩ kakini:
NUM,21,18,"Obuga, e-kʼamagboji gwa le̩"
NUM,21,19,"akwo Matana ma la nyi Nahalie̩l, akwo Nahalie̩l ma nyi Bamot,"
NUM,21,20,"oñ akwo Bamot ma nyi o̩go̩ kʼi dʼegbili Moab, nyʼoji Pisga kʼi bʼo̩do̩go̩ nʼane̩ aje̩tachi le̩."
NUM,21,21,"Tak Israe̩l fʼamonuche̩ kpe̩ nyʼugbo Siho̩n kʼi chʼonu abo Amo̩r, kakini,"
NUM,21,22,"Je̩ ñwu mi lale gu ef ane̩-we̩ du; a ana rʼo̩wo̩ʼka tef uche̩ abe̩k achiwebe̩te̩ma n; a la añmo̩ omi obuga-me̩ n; a ale ojikpadala onu, gbogbo tak a lale gu ane̩-we̩ du."
NUM,21,23,"Siho̩n muda je̩ ñw Israe̩l lale gu ane̩-wñ du n. Oñ Siho̩n mʼaboke̩le̩-wñ du ko wa jo̩, i dufu wa akobo̩ Israe̩l aje̩tachi le̩ oñ i lewa Jahaz; i la kogu bʼabo Israe̩l."
NUM,21,24,"Tak Israe̩l nʼalu o̩kwo̩chageli gwʼo da, oñ i mʼane̩-wñ gba akwo Arno̩n gbogbo nyi Jabo̩k, gbogbo wʼane̩ abo Amo̩n; todu alo̩me̩ abo Amo̩n chʼe̩gbiti."
NUM,21,25,"Tak Israe̩l mʼewo ewo-i ko chaka, oñ Israe̩l kwogugu ewo ewo abo Amo̩r le̩ chaka, owñ che He̩shbo̩n, kpai adogbe-wñ chaka."
NUM,21,26,"Todu He̩shbo̩n le̩ chʼewo Siho̩n kʼi chʼonu abo Amo̩r, e-kʼi kʼogu bo̩ onu Moab o̩gbo̩gba, kʼi la mʼane̩-wñ gba bʼo̩ o̩wo̩ te̩ chaka, gbogbo wa Amo̩n le̩."
NUM,21,27,"Todule̩ abo ku ma kpʼita kakini,"
NUM,21,28,"Todu una kwo He̩shbo̩n dufu,"
NUM,21,29,"Atogwo ñw uwe̩, Moab!"
NUM,21,30,"A la tʼo̩fa ñw ma, He̩shbo̩n lenyo̩ rane̩ gbogbo nyi Dibo̩n,"
NUM,21,31,Abe̩le̩ Israe̩l kwogugu ane̩ abo Amo̩r.
NUM,21,32,"Taku Mose̩s fʼone̩ kpe̩ nyʼatu ane̩ Jeza; taku ma mʼadogbe-wñ adogbe-wñ gba, oñ ma fʼabo Amo̩r ku ma jo̩ o̩mo̩ ne."
NUM,21,33,"Taku ma murida le o̩na Beshan; oñ O̩g, onu Beshan, dufu wa akobʼuma, owñ kpai amone̩-wñ chaka, ku ma jogu E̩drei."
NUM,21,34,"Taku Jihofa ka ñwu Mose̩s kakini, E̩ ki railo-wñ n: todu omi mʼowñ du tef o̩wo̩-we̩ me̩, tʼamone̩-wñ chaka, tʼane̩-wñ; uwe̩ ki la chʼo alu kʼuwe̩ che Siho̩n, onu abo Amo̩r, ku ma dodo He̩shbo̩n le̩."
NUM,21,35,"Abe̩le̩ ma fʼowñ kpa, kpai amo̩ma-wñ e̩ne̩ke̩le̩ kpai amone̩-wñ chaka, gbogbo tak e̩ne̩ du ma bo̩ ñw u ge̩ n: oñ ma mʼane̩-wñ gba."
NUM,22,1,"Tak abo Israe̩l kʼe̩re̩ nyʼule̩, oñ ma lewa ru egbili Moab, ejudaba Jo̩rdan odede Je̩riko."
NUM,22,2,"Bele̩k, o̩ma Zipo̩r, fʼe̩wñ du kʼIsrae̩l che abo Amo̩r li chaka."
NUM,22,3,Okpo la chi Moab ofe tod amone̩ le̩ todabu ku ma chʼewewe; o̩la abo Israe̩l la kʼuma o̩la.
NUM,22,4,"Taku Moab ka ñw abogijo Midian kakini, Fai o̩wo̩ one̩-i afʼe̩wñ du ki lo wa daka-i na, alu kʼo̩kokuno̩ alʼegbe oko kpa. Oñ Bele̩k, o̩ma Zipo̩r kʼi la chʼonu Moab iko le̩,"
NUM,22,5,"fʼamonuche̩ kpe̩ nyʼugbo Belam, onu Beo̩r, Peto̩r, kʼi dʼo̩l Ohimini, oj ane̩ amo̩ma abo-wñ, kʼi fʼu do̩ wa; i kakini, Go, amone̩ʼka kwʼIjipti wa-i; ane̩ la bo̩ ñwu ma n, oñ ma kwojo̩ akpejuru mi-i."
NUM,22,6,"Todule̩, agba, e̩ lewa fai, kʼe̩ fʼama na ñw amone̩-i mi; todu ma gbiti tʼumi le; ikani naneke gwo ma da, kʼu ne ma bʼane̩-i te̩; todu u chema ka kʼe̩ne̩ kʼuwe̩ kadua ñw u fʼe̩nyo̩ ne̩ me̩, oñ e̩ne̩ ku we̩ nama ñw u, ama fʼu mu me̩."
NUM,22,7,"Abe̩le̩ abogijo Moab kpai abogijo Midian kwʼo̩mo̩ le, e̩wñ uro̩me̩ ifa ebo̩ le̩ jʼef o̩wo̩-ma, ma lewa ugbo Belam, oñ ma fʼuche̩ Bele̩k je̩rʼu."
NUM,22,8,"Oñ i ka ñwu ma kakini, Me̩ ru emi odu-i ta, tak u nadʼohi ñwu me̩ alu ki Jihofa ako̩la ñwu mi; abe̩le̩ amagboji Moab le̩ kwogugu ugbo Belam."
NUM,22,9,"Tak O̩jo̩ lewa ugbo Belam, oñ i kakini, Aboke̩le̩ ku ma jʼugbo-we̩-i chʼe̩ne̩?"
NUM,22,10,"Taku Belam ka ñw O̩jo̩ kakini, Bele̩k o̩ma Zipo̩r, onu Moab, kpʼone̩ wʼugbo mi kakini,"
NUM,22,11,"Go, amone̩ ku ma kwʼ Ijipti wa-i, ane̩ bo̩ ñwu ma n; fai e̩ lewa kʼe̩ nama ñwu ma; ikani naneke kʼogu bʼuma kʼu nane ma dufu."
NUM,22,12,"Tak O̩jo̩ ka ñwu Belam kakini, Uwe̩ ki le kpai ama n, uwe̩ ki la anama ñw amone̩-i n, todu u mʼe̩nyo̩ du ñwu ma me̩."
NUM,22,13,"Taku Belam kwane̩ odudu oñ i ka ñw amagboji Bele̩k, kakini, Me̩ nyʼane̩-me̩; todu Jihofa ko̩ eje̩ ñwu mi le bʼume̩."
NUM,22,14,"Tak amagboji Moab le̩ kwane̩, oñ ma nyʼugbo Bele̩k, ma ka ñw u kakini, Belam ko̩ ele bʼuwa wa."
NUM,22,15,"Taku Bele̩k ño̩ fʼamagboji omune̩ kpe̩ ge̩, ma wewe tule, ma ño̩ nʼojima tʼabo ejodudu le."
NUM,22,16,"Oñ ma lewa ugbo Belam, ma la ka ñw u kakini, Abu ku Bele̩k, o̩ma Zipo̩r, ka de̩, kakini; Agba, e̩ ki je̩ ñw e̩wñ du dʼe̩ hi ewʼugbo mi n;"
NUM,22,17,"todu nahi uwe̩ nyo̩gba tef ojima ki nana tabale, e̩wñ du kʼuwe̩ aka ñwu mi nache; todule̩ o̩ko̩ nagba bʼuwe̩-i, lewa ke, kʼe̩ fʼama na ñw amone̩-i ñwu mi."
NUM,22,18,"Belam muda dohi ñw amadu Bele̩k kakini, Dagba Bele̩k mʼajifa kpai o̩jamalia e̩ko̩ unyi-wñ ko ñwu mi, u neke le gu o̩la Jihofa O̩jo̩-mi du, kʼu nache e-ki nya abe̩k e-ki tule n."
NUM,22,19,"Fai, o̩ko̩ nagba bʼame̩, me̩ ki ño̩ jʼemi odu-i ge̩, kʼomi ki ma alu ku Jihofa ñʼako̩la ñwu mi tʼe̩-i le ge̩,"
NUM,22,20,"Tak O̩jo̩ lewa ugbo Belam odu oñ i ka ñw u kakini, I chʼule̩ edo̩ we̩ oñ aboke̩le̩ le̩ lewa-i mak e̩ kwane̩ kʼe̩ le̩ bʼuma; ama chai e̩wñ kʼu naka ñw e̩, e-le̩ uwe̩ ache."
NUM,22,21,"Taku Belam kwane̩ odudu, i la mʼofidi ko nʼubi o̩ke̩ke̩te̩-wñ oñ i lebʼamagboji Moab le̩."
NUM,22,22,"Uwe̩do̩ O̩jo̩ la mutajo todabu kʼi alo; tak onuche̩ Jihofa kwodago ej o̩na kʼi kobʼo̩. Belam tanʼo̩ke̩ke̩te̩-wñ alo, abimo̩to̩-wñ meji la jʼugbo-wñ."
NUM,22,23,"Tak o̩ke̩ke̩te̩-wñ fʼonuche̩ Jihofa li abu kʼi fʼo̩kwo̩chageli wo̩ nʼo̩wo̩ dago ej o̩na; oñ o̩ke̩ke̩te̩ le̩ muna bʼej o̩na te̩, i le tef egbe; taku Be̩lam fʼo̩ke̩ke̩te̩ ja, kʼi rida tʼej o̩na."
NUM,22,24,"Tak onuche̩ Jihofa le̩ lewa dago ugbo kʼo̩na chʼe̩kpama, kʼuche̩ achiwebe̩te̩ma jʼo̩wo̩ mejeji-wñ, kʼo̩do̩ dʼej emi kpai ej ano̩mo̩ ñw u."
NUM,22,25,"Oñ o̩ke̩ke̩te̩ le̩ fʼonuche̩ Jihofa li, i la fʼo̩la-wñ kuru o̩do̩, oñ i fʼe̩re̩ Belam de mʼo̩do̩; abe̩le̩ i ño̩ fʼu ja ge̩."
NUM,22,26,"Tak onuche̩ Jihofa ño̩ le tʼo̩gba ge̩, oñ i kwodago ugbo ki che̩kpama, ugbo ki ma nʼuña kʼone̩ ana tʼawo̩to̩ abe̩k awohi n."
NUM,22,27,"Oñ o̩ke̩ke̩te̩ le̩ fʼonuche̩ Jihofa li, i la kwodachi, Belam dʼubi-wñ ta; tak uwe̩do̩ Belam mutajo, oñ i dʼo̩kpa gwo o̩ke̩ke̩te̩-wñ."
NUM,22,28,"Taku Jihofa mʼalu o̩ke̩ke̩te̩ le̩ chi, oñ o̩ke̩ke̩te̩ le̩ ka ñwu Belam kakini, Ab u chʼuwe̩ kʼe̩ gwo mi onu me̩ta-i?"
NUM,22,29,"Taku Belam ka ñw o̩ke̩ke̩te̩ kakini, Todabu m kʼe̩ che mi ibe̩te̩-i o̩kwo̩chageli ma dʼo̩wo̩-mi, u ma fʼe̩ kpa."
NUM,22,30,"Tak o̩ke̩ke̩te̩ le̩ ka ñwu Belam kakini, I chʼo̩ke̩ke̩te̩-we̩ u che n? e-kʼe̩ te̩tatano ubi-wñ akwe̩gba ku ma bi we̩ gbogbo tʼeñini n? U te̩tachʼuwe̩ abe̩le̩? Tak i kakini, O̩da."
NUM,22,31,"Taku Jihofa mʼeju Belam chi, oñ i fʼonuche̩ Jihofa li abu kʼi adago ej o̩na kʼo̩kwo̩chageli-wñ chʼe̩wo̩ nʼo̩wo̩-wñ; tak i dʼoji lo̩ oñ i fʼeju bʼane̩ ma."
NUM,22,32,"Tak onuche̩ Jihofa ka ñw u kakini, E̩wñ chi kʼe̩ ja o̩ke̩ke̩te̩-we̩ onu me̩ta le̩ ta? go, omi dufu wa-i kʼu kobʼuwe̩, tod o̩na-we̩ kʼe̩ le chʼagbo̩ni eju-mi;"
NUM,22,33,"o̩ke̩ke̩te̩ la fʼumi li, i muna bʼumi o̩gba te̩ onu me̩ta-i. I ma na rʼo̩wo̩ʼka o̩gba-mi le̩ n, omi ma fʼe̩ kpa fai me̩ ku la mʼowñ gba kʼi deju chuu."
NUM,22,34,"Taku Belam ka ñw onuche̩ Jihofa kakini, U fʼadure ta; todu u ma kʼuwe̩ dago ej o̩na akobʼumi n. Todule̩, fai, iche̩wñ ki bie̩ne̩ eju-we̩ mak u namudabi."
NUM,22,35,"Tak onuche̩ Jihofa ka ñwu Belam kakini, E̩ le bʼaboke̩le̩-i; ama chai o̩la kʼu naka ñw e̩, e-le̩ kate uwe̩ ki i ka. Abe̩le̩ Belam lebʼamagboji Bele̩k le."
NUM,22,36,"Tak e̩gba ku Bele̩k gbo̩ ka ku Belam awa, i dufu kʼi ledʼo gbogbo wʼewo Moab, kʼi dʼalo̩me̩ Arno̩n, e-kʼi dʼotitala alo̩me̩ le̩."
NUM,22,37,"Taku Bele̩k ka ñwu Belam kakini, Omi kpʼone̩ adʼe̩ wa una una n? E̩wñ chi kʼe̩ ma wʼugbo mi n? O̩wo̩-mi bo̩jo̩ kʼu nadʼuwe̩ nyʼo̩gba kʼe̩ nʼojima n?"
NUM,22,38,"Taku Belam ka ñwu Bele̩k kakini. Go, u lewa ugbo we̩ me̩! omi muda neke ko̩la duge̩? O̩la kʼO̩jo̩ du tef alu-mi, e-le̩ naka."
NUM,22,39,"Taku Belam lebo̩ Bele̩k, oñ ma lewa Kiriat-huzot."
NUM,22,40,"Taku Bele̩k kʼamokuno̩ kpai ame̩wño̩re̩ egini kpa, oñ i fʼuche̩ kpe̩ nyʼugbo Belam kpai amagboji ku ma jʼugbo-wñ."
NUM,22,41,"Oñ i lewatʼo̩jo̩ñwa-wñ, Belek la mu Belam du, oñ i mʼu du te̩gu nyʼugbo otete e-Beal ki gbo̩gba le̩; tak i fʼotitala ugbo kʼamone̩ le̩ te̩ kade li."
NUM,23,1,"Oñ Belam ka ñw Bele̩k kakini, E̩ fʼubo̩ iche̩bo̩ mebie ne ñw mi emi, kʼe̩ la fʼamo̩kokuno̩ mebie kpai amokolo mebie ñwo̩che jo̩ ñw mi emi."
NUM,23,2,Oñ Bele̩k che alu ku Belam ka le̩; taku Bele̩k kpai Belam mʼo̩kokuno̩ʼka kpai okoloʼka ko che iche̩bo̩ oji ubo̩ iche̩bo̩ le̩ okoke lale.
NUM,23,3,"Taku Belam ka ñw Bele̩k kakini, Kwodago ugbo iche̩bo̩ e̩gujo-we̩ le̩, oñ nalo; ikani Jihofa awa de kpai omi; e̩wñ du kʼi adu ña mi naka ñw e̩. Tak i nyʼoj oteteʼka."
NUM,23,4,"O̩jo̩ la de kpai Belam; oñ Belam ka ñw u kakini, U fʼubo̩ iche̩bo̩ le̩ ne me̩, oñ u mʼo̩kokuno̩ʼka kpai okoloʼka ko che iche̩bo̩ oji ubo̩ iche̩bo̩ le̩ okoke lale."
NUM,23,5,"Taku Jihofa dʼo̩laʼka tunyu Belam alu, oñ i kakini, Mudabi nyʼugbo Bele̩k, kʼe̩ fʼabe̩le̩ ka ñw u."
NUM,23,6,"Tak i mudabi nyʼugbo-wñ, e̩ la go, owñ kpai amagboji Moab chaka la dago kpenyʼiche̩bo̩ e̩gujo-wñ le̩,"
NUM,23,7,"tak i mʼita-wñ du tʼalu akpa kakini,"
NUM,23,8,Abu nale kʼu nanʼama ñw e̩ne̩ kʼO̩jo̩ ma nʼama ñw u n?
NUM,23,9,"Todu u dago oj okuta-i u cheliʼu, U dʼoji uwo uwo le̩ eju-mi la dʼo; go, amone̩ kʼama kate dodo kpai o̩la-ma ma che, ma la alo ma rʼef abo uche̩ichi n!"
NUM,23,10,E̩ne̩ neke kaluka ebutu e-Jeko̩b?
NUM,23,11,"Taku Bele̩k ka ñw Belam kakini, E̩wñ e̩ che mi-i ta? Omi dʼuwe̩ wa kʼe̩ nama ñw ame̩nebi-mi, e̩ la go, e̩ la chʼe̩wñ du tʼedʼe̩nye̩ ñw ma le n."
NUM,23,12,"Tak i dohi kakini, I chʼo̩la ku Jihofa du tʼumi alu oñ nʼalebo̩ kʼu naka tila n?"
NUM,23,13,"Taku Bele̩k ka ñw u kakini, Agba, e̩ le bʼumi nyʼugbo omune̩, ugbo kʼuwe̩ ali ma; o̩mo̩ uwe̩ ali ukpoji-ma otitala kate, i chʼo̩chaka-ma uwe̩ ali n. Tak e̩ dʼano̩mo̩ anama ñw ma ñw mi."
NUM,23,14,"Tak i mʼowñ du le tʼegbili Zofim, tʼoji Pisga, i la fʼubo̩ iche̩bo̩ mebie ne o̩mo̩, oñ i mʼo̩kokuno̩ʼka kpai okoloʼka ko che iche̩bo̩ oj ubo̩ iche̩bo̩ le̩ okoke lale."
NUM,23,15,"Tak i ka ñw Bele̩k kakini, Kwodago ugbo iche̩bo̩ e̩gujo-we̩ emi, kʼu nade kpai owñ ano̩mo̩."
NUM,23,16,"Taku Jihofa de kpai Belam, oñ i dʼo̩laʼka tunyʼu alu, oñ i kakini, Mudabi nyʼugbo Bele̩k, kʼe̩ fʼabe̩le̩ ka ñw u."
NUM,23,17,"Oñ i lewa ugbo-wñ, e̩ la go, i dago ugbo iche̩bo̩ e̩gujo-wñ, amagboji Moab la jʼugbo-wñ. Taku Bele̩k ka ñw u kakini, Abu Jihofa ka?"
NUM,23,18,"Tak i mʼita-wñ du tʼalu akpa, i kakini,"
NUM,23,19,"O̩jo̩ chʼone̩ ofo kʼowñ aremi n,"
NUM,23,20,"E̩wñ kʼu gba de̩, owñ chʼe̩nyo̩ edu; i la mʼe̩nyo̩ du ñw ma me̩, u la neke rʼo̩ ida n."
NUM,23,21,I li e̩wñ ibe̩te̩ efu Jeko̩b in;
NUM,23,22,O̩jo̩ ko ma kwʼIjipti dufu wa-i;
NUM,23,23,"I la nʼe̩wñ eche ru Jeko̩b kʼi amʼu n,"
NUM,23,24,"Go, amone̩ le̩ akwane̩ dab ole idu!"
NUM,23,25,"Taku Bele̩k ka ñw Belam kakini, Abe̩k enama ñw ma, abe̩k ekadua ñw ma, e̩ ki che kilikili n."
NUM,23,26,"Ama Belam dohi ñw Bele̩k kakini, Omi ka ñw e̩ kakini, E̩wñ du ku Jihofa ka, e-le̩ nache tila n?"
NUM,23,27,"Taku Bele̩k ka ñw Belam kakini, Lewa ta, oñ nadʼe̩ nyʼugbo omune̩; ikani i anyo̩ O̩jo̩ eju kʼuwe̩ ki nama ñw ma ñw mi o̩mo̩."
NUM,23,28,"Taku Bele̩k mu Belam du le tʼoji uwo Peo̩r, e-kʼi bʼo̩do̩go̩ ne aje̩tachi le̩."
NUM,23,29,"Taku Belam ka ñw Bele̩k kakini, E̩ fʼubo̩ iche̩bo̩ mebie ne ñw mi emi, kʼe̩ fʼo̩kokuno̩ mebie kpai okolo mebie ñwo̩che ñw mi emi."
NUM,23,30,"Taku Bele̩k che alu ku Belam ka le̩, oñ i mʼo̩kokuno̩ʼka kpai okoloʼka ko che iche̩bo̩ oj ubo̩ iche̩bo̩ le̩ okoke lale."
NUM,24,1,"Tak e̩gba ku Belam li ki nyo̩ Jihofa eju kʼi de̩nyo̩ ñw Israe̩l, i le kpai e̩wñ ifa-wñ alu kʼi te̩tale akwoubi n, i muda f ʼeju daru o̩wo̩ aje̩tachi."
NUM,24,2,"Taku Belam chi eju-wñ nyʼate̩, oñ i li abu kʼIsrae̩l ru ru jo̩ o̩lo̩pu o̩lo̩pu-ma, tak Afu O̩jo̩ lewʼo̩la-wñ,"
NUM,24,3,"oñ i mʼita-wñ du nʼalu akpa kakini,"
NUM,24,4,"owñ kʼi agbʼo̩la kʼO̩jo̩ aka,"
NUM,24,5,"Gʼabu kʼunyabo-we̩ nyo̩, O Jeko̩b,"
NUM,24,6,"I chʼetalajo̩ dabe̩ne̩ kʼo̩go̩ o̩go̩,"
NUM,24,7,"Omiofo acha kwef otube̩ otube̩-wñ,"
NUM,24,8,O̩jo̩ ko ma kwʼIjipti wa-i;
NUM,24,9,"I hi e̩do̩ mane̩, i kwodachi dab idu,"
NUM,24,10,"Tak uwe̩do̩ Bele̩k mutajo bu Belam ma, oñ i dʼo̩wo̩ fi o̩wo̩ kpakpakpa; oñ Bele̩k ka ñw Belam kakini, Omi do̩ uwe̩ wa kʼe̩ nama ñw ame̩nebi-mi, e̩ go, uwe̩ la kadua ñw ma onu me̩ta-i."
NUM,24,11,"Todule̩ e̩ nara dabi tʼe̩gu-we̩ ke; u ka ku nadʼuwe̩ nyo̩gba tef ojima inaina; e̩ la go, Jihofa fʼuwe̩ fa ubi bʼojima le̩ te̩."
NUM,24,12,"Taku Belam ka ñw Bele̩k kakini, Omi ño̩ ka ñw amonuche̩-we̩ kʼe̩ kpe̩ wʼugbo mi kakini,"
NUM,24,13,"Dagba ku Bele̩k ki kʼajifa kpai o̩jamalia e̩ko̩ unyi-wñ ñw mi, u ma neke daba o̩la ku Jihofa nʼalu-wñ ka, kʼu nache e̩nyo̩ abe̩k e̩bie̩ne̩ kpai e̩do̩ e-mi n? E̩wñ ki Jihofa ka, i chʼe-le̩ naka n?"
NUM,24,14,"I la chʼifai, go nanyʼugbo abo-mi; lewa, kʼu nadu ne̩rʼuwe̩ eju alu kʼamone̩-i ache amone̩-we̩ o̩jo̩ otitala."
NUM,24,15,"Tak i mʼita-wñ du tʼalu akpa kakini,"
NUM,24,16,"owñ kʼi agbʼo̩la kʼO̩jo̩ ka,"
NUM,24,17,"U cheli owñ, i muda chʼabajo̩-i n;"
NUM,24,18,"Tak abomune̩ ane̩ Ido̩m,"
NUM,24,19,"Oñ ene̩ʼka kʼi kwefu Jeko̩b anʼo̩da,"
NUM,24,20,"Tak i go Amale̩k, oñ i mʼita-wñ lu nʼalu akpa, kakini,"
NUM,24,21,"Tak i kejuru e̩ne̩ Ken le̩, oñ i mʼita-wñ du nʼalu akpa, kakini,"
NUM,24,22,"I chaka dabe̩le̩, e̩ne̩ Ken achihi rinyo̩."
NUM,24,23,"Tak i mʼita-wñ du nʼalu akpa kakini,"
NUM,24,24,O̩ko̩ o̩ko̩ muda akwo o̩lʼomi Kitim wa kʼi che Ashe̩r kpai Ebe̩r o̩bata;
NUM,24,25,"Taku Belam kwane̩, i le owñ, i la mudabi tʼe̩gu-wñ; oñ Bele̩k ño̩ le e-wñ ge̩."
NUM,25,1,Oñ abo Israe̩l kwogugu Shitim; tak amone̩ le̩ chane̩ eche̩ño̩ya bʼabigbe̩le̩ Moab.
NUM,25,2,"Ama le̩ fʼamone̩-i do̩ wʼoko iche̩bo̩ amo̩jo̩-ma, oñ amone̩-i kwoje̩, ma laño̩ te̩kpe̩ ñw amo̩jo̩-ma."
NUM,25,3,Abe̩le̩ Israe̩l dʼo̩la-wñ dama kpai Beal-peo̩r. Tak uwe̩do̩ Jihofa mutajo bʼIsrae̩l ma;
NUM,25,4,"oñ Jihofa ka ñwu Mose̩s kakini, Mʼabo ku ma dʼoji dufu ef amone̩-i chaka ko, kʼe̩ ko ma lo̩ko̩li jo̩ ñwu Jihofa eju olu-i, todu kʼuwe̩do̩ Jihofa ki chʼuna una-i ki rida bʼabo Israe̩l te̩."
NUM,25,5,"Taku Mose̩s ka ñw amakajo̩ Israe̩l kakini, E̩ne̩ne̩ne̩ne̩-me̩ kʼi fʼaboke̩le̩-wñ ku ma kʼo̩la-ma dama kpai Beal-peo̩r le̩ kpa."
NUM,25,6,"E̩ la go, e̩ne̩ Israe̩lʼka lewa, oñ i mʼonobule̩ Midianʼka du wʼugbo amo̩maye-wñ eju Mose̩s, kpai eju abo o̩gbadu abo Israe̩l chaka, abu ku ma jʼaraku alugbo̩na unyabo ujeju le̩."
NUM,25,7,"Tak e̩gba ku Finehas, o̩ma E̩leaza, kʼi chʼo̩ma Aro̩n atama, fʼu li, i kwane̩ bʼef abo o̩gbadu le̩ te̩, oñ i la mʼo̩kwo̩ du nʼo̩wo̩,"
NUM,25,8,"i tʼe̩ne̩ Israe̩l le̩ ubi tef unyi ejefu, oñ i dʼo̩kwo̩ ro gu ama meji du, owñ chʼe̩ne̩ Israe̩l le̩ kpai efu onobule̩ le̩ oñ i rʼo̩ legudu. Abe̩le̩ ma fʼatulubo̩ dahi bʼabo Israe̩l te̩."
NUM,25,9,Abo kʼatulubo̩ le̩ kpa muda chʼone̩ icham nyʼo̩gwo̩ko̩ ugbo ogu nyoke me̩le̩.
NUM,25,10,"Taku Jihofa ka ñwu Mose̩s kakini,"
NUM,25,11,"Finehas, o̩ma E̩leaza, kʼi chʼo̩ma Aro̩n atama le̩, owñ mʼuwe̩do̩-mi rida bʼabo Israe̩l te̩ me̩, owñ chʼabu kʼi nʼogu e-mi aja efu-ma le̩, todu e-le̩ oñ omi ma fʼabo Israe̩l lie̩ ef ogu-mi kʼu ja n."
NUM,25,12,"Todule̩ uwe̩ kika kakini, Go, u mʼalo ure̩do̩-mi du ñw u me̩;"
NUM,25,13,"oñ i ado̩mo̩ ñw owñ kpai amugbe̩-wñ ubi owñ, owñ chʼalo uko̩lo̩ atama eche o̩gbegbele̩, todabu kʼi jogu tod O̩jo̩-wñ, kʼi la fʼe̩wñ e̩boma che tod abo Israe̩l."
NUM,25,14,"Odu e̩ne̩ke̩le̩ Israe̩l ku ma kpa le̩, e-ku ma kpa manyʼonobule̩ Midian le̩, la ko̩ Zimri, o̩ma Salu, kʼi chʼidachi abo unyi e̩ne̩fe̩nyi abo Simeo̩nʼka."
NUM,25,15,"Oñ odu onobule̩ Midian ku ma kpa le̩ ko̩ Kozbi, o̩ma Zur; ata-wñ la chʼoji abo unyi e̩ne̩fe̩nyiʼka Midian."
NUM,25,16,"Taku Jihofa ka ñwu Mose̩s kakini,"
NUM,25,17,"Chʼabo Midian le̩ ihianyi, kʼe̩ gwo̩ ma da;"
NUM,25,18,"todu ama nʼo̩gwo̩-ma che me̩ ihianyi, owñ chʼo̩gwo̩ ku ma gwo̩ me̩ ef o̩la Peo̩r le̩, kpai ef o̩la Kozbi, o̩ma idachi Midian, o̩maye-ma onobule̩ le̩, e-ku ma du kpa o̩jo̩ atulubo̩ le̩ tod o̩la Peo̩r."
NUM,26,1,"Oñ i lewatu abu kʼatulubo̩ le̩ takpa, Jihofa ka ñwu Mose̩s kpai Eleaza o̩ma Aro̩n atama, kakini,"
NUM,26,2,"E̩ ki fʼaluka oji one̩ o̩gbadu abo Israe̩l chaka ma, akwo o̩do̩ ogu nyʼate̩to̩gba-wñ, e̩ kaluka ma unyi unyi amata-ma, owñ chʼo̩chaka abo Israe̩l ku ma bʼoko ogu enyi jo̩."
NUM,26,3,"Taku Mose̩s kpai E̩leaza atama le̩ ko̩la ñwu ma egbili Moab o̩la Jo̩rdan odenideni Je̩riko, ma kakini,"
NUM,26,4,"E̩ne̩ du kʼo̩do̩-wñ jo̩ ogu nyʼate̩to̩gba-wñ, alu ku Jihofa ñwa ñwu Mose̩s le̩. Abo Israe̩l ku ma ño̩ kwʼIjipti wa le̩ che:"
NUM,26,5,"Rube̩n, o̩mo̩gba Israe̩l; amo̩ma e̩ne̩ke̩le̩ Rube̩n: e-Hano̩k, kʼi chʼabo akwo̩ra unyi abo Hano̩k; e-Palu, abo akwo̩ra unyi abo Palu;"
NUM,26,6,"e-He̩zro̩n, abo akwo̩ra unyi abo He̩zro̩n; e-Karmi, akwo̩ra unyi abo Karmi."
NUM,26,7,"Abo le̩ chʼabo akwo̩ra unyi akwo̩ra unyi abo Rube̩n; abo-ma ku ma kaluka chʼicham nyʼo̩gwo̩ko̩ o̩gbo̩ meji nyoke me̩ta, kpai one̩ e̩te̩gwa chi kwef icham ge̩."
NUM,26,8,Amo̩ma e̩ne̩ke̩le̩ Palu che: E̩liab.
NUM,26,9,"Oñ amo̩ma e̩ne̩ke̩le̩ E̩liab che: Nemue̩l kpai De̩tan kpai Abiram. Abo le̩ la che Detan kpai Abiram ku ma chi kwef abo o̩gbadu, ku ma kuja bo̩ Mose̩s kpai Aro̩n ef abumana Ko̩ra e̩gba ku ma kuja bo̩ Jihofa le̩,"
NUM,26,10,"tak ane̩pe̩te̩ mʼalu-wñ chi mʼuma ko mi manyu Ko̩ra, e̩gba kʼabumana le̩ leku, iko kʼuna fʼone̩ oli me̩lu lie̩ le̩; oñ ma mud e̩wñ uwawe."
NUM,26,11,Amo̩me̩ne̩ke̩le̩ Ko̩ra muda ku no.
NUM,26,12,"Amo̩ma e̩ne̩ke̩le̩ Simeo̩n, akwo̩ra unyi akwo̩ra unyi-ma che: e-Nemue̩l kʼi chʼabo akwo̩ra unyi abo Nemue̩l; e-Jamin, abo akwo̩ra unyi abo Jamin; e-Jachin, abo akwo̩ra unyi abo Jachin;"
NUM,26,13,"e-Ze̩ra, abo akwo̩ra unyi abo Zera; e-Sho̩l, abo akwo̩ra unyi abo Sho̩l;"
NUM,26,14,"abo le̩ chʼakwo̩ra unyi akwo̩ra unyi abo Simeo̩n, ma chʼone̩ icham nyʼo̩gwo̩ko̩ ogu nyoke meji nyʼo̩gwo̩ko̩ oji."
NUM,26,15,"Amo̩ma e̩ne̩ke̩le̩ Gad akwo̩ra unyi akwo̩ra unyi-ma che: e-Zefon, akwo̩ra unyi abo Ze̩fon; e-Hagi, akwo̩ra unyi abo Hagi; e-Shuni, akwo̩ra unyi abo Shuni;"
NUM,26,16,"e-O̩zni akwo̩ra unyi abo O̩zni; e-E̩ri, akwo̩ra unyi abo E̩ri;"
NUM,26,17,"e-Aro̩d, akwo̩ra unyi abo Aro̩d; e-Areli, akwo̩ra unyi abo Areli."
NUM,26,18,"Abo-i chʼakwo̩ra unyi akwo̩ra unyi amo̩ma e̩ne̩ke̩le̩ Gad, alu ku ma kʼuma aluka, ma chʼone̩ icham nyʼo̩gwo̩ko̩ o̩gbo̩ meji nyʼoli me̩gwa oji."
NUM,26,19,Amo̩ma e̩ne̩ke̩le̩ Juda che: E̩r kpai Onan; E̩r kpai Onan la leku ane̩ Kenan.
NUM,26,20,"Oñ amo̩ma e̩ne̩ke̩le̩ Juda akwo̩ra unyi akwo̩ra unyi-ma che: e-She̩la, akwo̩ra unyi abo She̩la; e-Pe̩re̩z, akwo̩ra unyi abo Pe̩re̩z; e-Ze̩ra, akwo̩ra unyi abo Zera."
NUM,26,21,"Amo̩ma e̩ne̩ke̩le̩ Pe̩re̩z la che: e-He̩zro̩n, akwo̩ra unyi abo He̩zro̩n; e-Hamul, akwo̩ra unyi abo Hamul."
NUM,26,22,"Abo-i chʼabo akwo̩ra unyi akwo̩ra unyi abo Juda, alu ku ma kʼuma aluka le̩, ma che one̩ icham nyʼo̩gwo̩ko̩ e̩te̩gwa nyoke me̩fa, nyʼone̩ oli me̩gwa."
NUM,26,23,"Amo̩ma e̩ne̩ke̩le̩ Isakar akwo̩ra unyi akwo̩ra unyi-ma che: e-Tola, akwo̩ra unyi abo Tola; e-Pufa, akwo̩ra unyi abo Puni;"
NUM,26,24,"e-Jashub, akwo̩ra unyi abo Jashub; e-Shimro̩n, akwo̩ra unyi abo Shimro̩n."
NUM,26,25,"Abo-i chʼabo akwo̩ra unyi akwo̩ra unyi Isakar alu ku ma kʼuma aluka le̩, ma chʼone̩ icham nyʼo̩gwo̩ko̩ o̩gbo̩ me̩ta nyoke me̩le̩ nyʼone̩ oli me̩fa."
NUM,26,26,"Amo̩ma e̩ne̩ke̩le̩ Be̩njamin akwo̩ra unyi akwo̩ra unyi-ma che: e-Sere̩d, akwo̩ra unyi abo Sere̩d; e-Elo̩n, akwo̩ra unyi abo Elo̩n; e-Jalee̩l, akwo̩ra unyi abo Jalee̩l."
NUM,26,27,"Abo-i chʼabo akwo̩ra unyi akwo̩ra unyi abo Be̩njamin, alu ku ma kʼuma aluka le̩, ma chʼone̩ icham nyʼo̩gwo̩ko̩ o̩gbo̩ me̩ta nyʼoli me̩gwa."
NUM,26,28,Amo̩ma e̩ne̩ke̩le̩ Jose̩f akwo̩ra unyi akwo̩ra unyi-ma che: Manasa kpai Ifraim.
NUM,26,29,"Amo̩ma e̩ne̩ke̩le̩ Manasa che: e-Makir, akwo̩ra unyi abo Makir; Makir la bi Gilead: e-Gilead, akwo̩ra unyi abo Gilead."
NUM,26,30,"Abo-i chʼamo̩ma e̩ne̩ke̩le̩ Gilead: e-Ieze̩r, akwo̩ra unyi abo Ieze̩r; e-Hele̩k, akwo̩ra unyi abo Hele̩k;"
NUM,26,31,"e-Asrie̩l la chʼakwora unyi abo Asrie̩l; e-She̩ke̩m, akwo̩ra unyi abo She̩ke̩m;"
NUM,26,32,"oñ e-Shemida, akwo̩ra unyi abo Shemida; oñ e-Hefe̩r akwo̩ra unyi abo Hefe̩r."
NUM,26,33,"Ze̩lo̩fe̩had, o̩ma e̩ne̩ke̩le̩ Hefe̩r, la nʼo̩ma e̩ne̩ke̩le̩ n, chai amo̩ma onobule̩: odu amo̩ma Ze̩lo̩fe̩had la ko̩ Mala kpai Noa kpai Hogla kpai Milka kpai Tirza."
NUM,26,34,Abo-i chʼakwo̩ra unyi akwo̩ra unyi abo Manasa; oñ abo-ma ku ma kaluka chʼone̩ icham nyʼo̩gwo̩ko ooje nyoke meji nyʼone̩ ogu me̩lu chi icham.
NUM,26,35,"Abo-i chʼamo̩ma e̩ne̩ke̩le̩ e-Ifraim akwo̩ra unyi akwo̩ra unyi-ma: e-Shutela, akwo̩ra unyi abo Shutela; e-Beche̩r, akwo̩ra unyi abo Beche̩r; e-Tahan, akwo̩ra unyi abo Tahan."
NUM,26,36,"Abo-i la chʼumo̩ma e̩ne̩ke̩le̩ Shutela; e-Eran, akwo̩ra unyi abo Eran."
NUM,26,37,"Abo-i la chʼakwo̩ra unyi akwo̩ra unyi amo̩ma e̩ne̩ke̩le̩ Ifraim alu ku ma kʼuma aluka le̩, ma chʼone̩ icham nyʼo̩gwo̩ko̩ ogue̩gwa nyoke meji nyʼoli me̩gwa oji. Abo-i chʼamo̩ma e̩ne̩ke̩le̩ Jose̩f akwo̩ra unyi akwo̩ra unyi-ma."
NUM,26,38,"Amo̩ma e̩ne̩ke̩le̩ Be̩njamin akwo̩ra unyi akwo̩ra unyi-ma che: e-Bila, akwo̩ra unyi abo Bila; e-Ashbe̩l, akwo̩ra unyi abo Ashbe̩l; e-Ahiram, akwo̩ra unyi abo Ahiram;"
NUM,26,39,"e-Shufam, akwo̩ra unyi abo Shufam; e-Hufam, akwo̩ra unyi abo Hufam."
NUM,26,40,"Amo̩ma e̩ne̩ke̩le̩ Bila la che: Ard kpai Neaman; e-Ard, akwo̩ra unyi abo Ard; e-Neaman akwo̩ra unyi abo Neaman."
NUM,26,41,Abo le̩ chʼamo̩ma e̩ne̩ke̩le̩ Be̩njamin akwo̩ra unyi akwo̩ra unyi-ma; oñ abo ku ma kaluka efu-ma chʼone̩ icham nyʼo̩gwo̩ko̩ o̩gbo̩ meji nyoke me̩lu nyʼone̩ ulo̩gwa.
NUM,26,42,"Abo-i chamo̩ma Dan akwo̩ra unyi akwo̩ra unyi-ma: e-Shuham, akwo̩ra unyi abo Shuham. Abo le̩ chʼabo Dan akwo̩ra unyi akwo̩ra unyi-ma."
NUM,26,43,"Akwo̩ra unyi akwo̩ra unyi abo Shuham chaka, alu ku ma kʼuma aluka chʼone̩ icham nyʼo̩gwo̩ko̩ o̩gbo̩ me̩ta nyoke me̩le̩ nyʼone̩ ulo̩ko̩."
NUM,26,44,"Amo̩ma e̩ne̩ke̩le̩ Ashe̩r akwo̩ra unyi akwo̩ra unyi-ma che: e-Imna, akwo̩ra unyi abo Imna; e-Ishfi, akwo̩ra unyi abo Ishfi; e-Be̩raya, akwo̩ra unyi abo Be̩raya."
NUM,26,45,"E-amo̩ma e̩ne̩ke̩le̩ Be̩raya che: e-Hebe̩r, akwo̩ra unyi abo Hebe̩r; e-Malkie̩l, akwo̩ra unyi abo Malkie̩l."
NUM,26,46,Odu o̩ma onobule̩ e-Ashe̩r la ko̩ Sera.
NUM,26,47,"Abo le̩ chʼakwo̩ra unyi akwo̩ra unyi amo̩ma e̩ne̩ke̩le̩ Ashe̩r alu ku ma kʼuma aluka le̩, ma chʼone̩ icham nyʼo̩gwo̩ko ooje nyoke me̩ta nyʼone̩ ulo̩ko̩."
NUM,26,48,"Amo̩ma e̩ne̩ke̩le̩ Naftali akwo̩ra unyi akwo̩ra unyi-ma che: e-Jazee̩l, akwo̩ra unyi abo Jazee̩l; e-Guni, akwo̩ra unyi abo Guni;"
NUM,26,49,"e-Jeze̩r, akwo̩ra unyi abo Jeze̩r; e-Shile̩m, akwo̩ra unyi abo Shile̩m."
NUM,26,50,Abo le̩ chʼabo Naftali akwo̩ra unyi akwo̩ra unyi-ma; oñ abo ku ma kaluka efu-ma chʼone̩ icham nyʼo̩gwo̩ko o̩gbo̩ meji nyoke me̩lu nyʼone̩ ulo̩ko̩.
NUM,26,51,Abo Israe̩l ku ma kaluka le̩ chʼone̩ icham nyʼo̩gwo̩ko̩ ulo̩gwa nyoke ka nyʼone̩ e̩te̩gwa chi icham.
NUM,26,52,"Taku Jihofa ka ñwu Mose̩s kakini,"
NUM,26,53,Abo-i oñ ma akpe̩ ane̩ le̩ ñwu ma kʼi chʼe̩wñ ogu-ma likpa aluka odu-ma.
NUM,26,54,"Abo ki wewe tule uwe̩ adʼe̩wñ ogu ñwu ma tule, abo ki nya tule uwe̩ adʼe̩wñ ogu ki nya tule ñwu ma; ma akʼe̩wñ ogu ñw e̩ne̩ne̩ne̩ne̩ alu kʼabo-wñ ku ma kaluka de̩."
NUM,26,55,"I chaka dʼabe̩le̩, anya ero̩ ma nʼakpe̩ ane̩ le̩; alu kʼodu o̩lo̩pu o̩lo̩pu amata-ma de̩, alu le̩ ma aje̩ e̩wñ ogu le̩."
NUM,26,56,"Alu kʼanya je̩, alu le̩ ma akpe̩ e̩wñ ogu-ma ñw abo ku ma wewe tule kpai abo ku ma nya tule."
NUM,26,57,"Abo-i la chʼabo ku ma kaluka kwef abo Lifai akwo̩ra unyi akwo̩ra unyi-ma: e-Ge̩rsho̩n, akwo̩ra unyi abo Ge̩rsho̩n; e-Kohat, akwo̩ra unyi abo Kohat; e-Me̩rari, akwo̩ra unyi abo Me̩rari."
NUM,26,58,"Abo-i chʼakwo̩ra unyi akwo̩ra unyi abo Lifai: akwo̩ra unyi abo Libni, akwo̩ra unyi abo He̩bro̩n, akwo̩ra unyi abo Mali, akwo̩ra unyi abo Mushi, akwo̩ra unyi abo Ko̩ra. Kohat la bi Amram."
NUM,26,59,"Odu o̩ya Amram la ko̩ Jokebe̩d, o̩ma Lifai, ku ma bi ñwu Lifai ane̩ Ijipti; owñ la bi Aro̩n kpai Mose̩s kpai Miriam o̩maye-ma onobule̩ ñw Amram."
NUM,26,60,Oñ ma bi Nedab kpai Abaihiu kpai E̩le̩aza kpai Itamar ñw Aro̩n.
NUM,26,61,"Taku Nedab kpai Abaihiu leku, e̩gba ku ma nʼuna e̩jaduña wa o̩gba Jihofa le̩."
NUM,26,62,"Abo-ma ku ma kaluka chʼone̩ icham nyʼo̩gwo̩ko̩ ogu nyoke me̩ta, owñ chʼe̩ne̩ke̩le̩-ma du akwo ochuʼka nyʼate̩to̩-gba-wñ: todu ma fʼuma kaluka tef abo Israe̩l in. Todabu ku ma ma kʼe̩wñ ogu ñwu ma je̩ ef abo Israe̩l le̩ n."
NUM,26,63,"Abo le̩ chʼabo ku Mose̩s kpai E̩leaza, atama, kaluka, e̩gba ku ma fʼabo Israe̩l kaluka egbili Moab o̩la Jo̩rdan odenideni Je̩riko le̩."
NUM,26,64,"Ama e̩ne̩ kate ku Mose̩s kpai Aro̩n, atama le̩, kaluka e̩gba ku ma fʼabo Israe̩l chaka kaluka aje̩tachi Sainai le̩ dʼefu-ma n."
NUM,26,65,"Todu Jihofa fʼo̩la-ma ka kakini, Ama aku aje̩tachi-i chuu. E̩ne̩ke̩le̩-ma okate la bo̩ n, chai Kele̩b o̩ma Jefune, kpai Jo̩shua o̩ma Nun le̩."
NUM,27,1,"Tak amo̩ma onobule̩ e-Ze̩lo̩fe̩had, kʼi chʼo̩ma He̩fe̩r, kʼi chʼo̩ma Gilead, kʼi chʼo̩ma Makir, kʼi chʼo̩ma Manasa, ku ma chʼabo akwo̩ra unyi akwo̩ra unyi Manasa o̩ma Jose̩f te̩wa; odu amo̩ma-wñ onobule̩ la ko̩: Mala kpai Noa kpai Hogla kpai Milka kpai Tirza."
NUM,27,2,"Oñ ma kwodago o̩gba Mose̩s kpai o̩gba E̩leaza, atama kpai o̩gba amidachi, kpai abo o̩gbadu le̩ chaka alugbo̩na unyabo ujeju, ma kakini,"
NUM,27,3,"Ata-wa leku aje̩tachi, i la dʼef abumana ku ma kʼo̩la-ma jeju nyu Jihofa ef abumana Ko̩ra le̩ n, uku kʼi ku muda chʼutod adure e-wñ kʼi ta; i la nʼo̩ma e̩ne̩ke̩le̩ du n."
NUM,27,4,"E̩wñ chi kʼodu ata-wa alu bʼakwo̩ra unyi-wñ te̩, todabu kʼi ma nʼo̩ma e̩ne̩ke̩le̩ n? E̩ fʼane̩ bu ñw a kʼa ne̩ ef amo̩maye ata-wa."
NUM,27,5,Taku Mose̩s mʼo̩la-ma duwʼo̩gba Jihofa.
NUM,27,6,"Oñ Jihofa ka ñwu Mose̩s kakini,"
NUM,27,7,"Ochochi, oñ amo̩ma Ze̩lo̩fe̩had ka le̩; uwe̩ ki kʼe̩wñ ogu ñwu ma ku ma ne̩ ef amo̩maye ata-ma; uwe̩ ki la ache kʼama ki je̩ e̩wñ ogu ata-ma."
NUM,27,8,"Tak uwe̩ aka ñw abo Israe̩l kakini, Iche̩wñ kʼe̩ne̩ kʼi ma nʼo̩ma e̩ne̩ke̩le̩ n leku, e̩gbale̩ ame̩ ache kʼo̩ma-wñ onobule̩ kʼi je̩ e̩wñ ogu-wñ."
NUM,27,9,"I la che̩wñ kʼi ma nʼo̩ma onobule̩ n, e̩gbale̩ me̩ akʼe̩wñ ogu-wñ ñw amo̩maye-wñ e̩ne̩ke̩le̩."
NUM,27,10,"I la che̩wñ kʼi ma nʼo̩maye n, e̩gbale̩ ame̩ akʼe̩wñ ogu-wñ ñw amo̩maye ata-wñ e̩ne̩ke̩le̩."
NUM,27,11,"I la che̩wñ kʼata-wñ ma nʼo̩maye n, e̩gbale̩ ame̩ akʼe̩wñ ogu-wñ ñw efu-wñ o̩pio̩o̩ kʼi dʼef akwo̩ra unyi-wñ, tak e̩ne̩ le̩ ane̩; e-le̩ la achʼuhio̩me̩ kpai oj ajo̩ ku ma du te̩ ñw abo Israe̩l, alu ku Jihofa ñwa ñwu Mose̩s le̩."
NUM,27,12,"Taku Jihofa ka ñwu Mose̩s kakini, Mute̩gu nyʼoj uwo Abarim-i, kʼe̩ go ane̩ kʼomi ko ñw abo Israe̩l."
NUM,27,13,"Tak e̩gba kʼe̩ fʼu li, ma ñʼadu we̩ onugo nyʼugbo abo-we̩ ge̩, alu ku ma dʼAro̩n o̩maye-we̩ le̩;"
NUM,27,14,"todabu ku me̩ lañu rʼo̩la kʼu nʼalu-mi ka aje̩tachi Zin le̩, owñ chʼef uja abo̩gbadu le̩, kʼe̩ che kʼomi ki fo̩ eju-ma ugbo omiofo le̩. (E-le̩ la chʼomi Me̩riba e-Kede̩sh ef aje̩tachi Zin le̩.)"
NUM,27,15,"Taku Mose̩s ka ñwu Jihofa kakini,"
NUM,27,16,"Jihofa, kʼi chʼO̩jo̩ amafu o̩re̩la du, kʼi nachi one̩ kʼabo o̩gbadu-i ki jʼef o̩wo̩-wñ,"
NUM,27,17,"kʼi atʼuma o̩gba alo, kʼi ñʼatʼuma o̩gba awa ge̩, kʼi ane̩ ma lo, kʼi ane̩ ma wa; todu kʼabo o̩gbadu Jihofa-i ki we edab ame̩wño̩re̩ egini ku ma ma nʼadejute̩ ma n."
NUM,27,18,"Taku Jihofa ka ñwu Mose̩s kakini, Mu Jo̩shua o̩ma Nun du, owñ chʼe̩ne̩ kʼAfu dʼefu-wñ le̩, kʼe̩ la dʼo̩wo̩-we̩ nʼo oji;"
NUM,27,19,"e̩ je̩ ñw u dago o̩gba E̩leaza atama, kpai o̩gba abo o̩gbadu le̩ chaka, tak e̩ fʼuko̩ te̩ ñw u eju-ma."
NUM,27,20,"Tak uwe̩ ki bʼojima e-we̩ nʼowñ oji, kʼabo o̩gbadu abo Israe̩l chaka ki gbʼo̩la-wñ gbo̩."
NUM,27,21,"Tak i adago o̩gba E̩leaza atama, kʼi atene tod uwñ o̩gba Jihofa alu kʼUrim akpʼoji ajo̩: i ka, ma adufu, i ka, ma awa. Owñ che Jo̩shua kpai abo Israe̩l chaka manyʼu, owñ chʼabo o̩gbadu le̩ chaka."
NUM,27,22,"Taku Mose̩s che alu ku Jihofa ñwa ñw u; i mu Jo̩shua du, oñ i je̩ ñw u dago o̩gba E̩leaza atama kpai o̩gba abo o̩gbadu le̩ chaka,"
NUM,27,23,"tak i mʼo̩wo̩ ko nʼo oji, oñ i fʼuko̩ te̩ ñw u alu ku Jihofa ka lefu Mose̩s le̩."
NUM,28,1,"Taku Jihofa ka ñwu Mose̩s kakini,"
NUM,28,2,"E̩ ki ñwa ñw abo Israe̩l kʼe̩ la ka ñwu ma kakini, E̩wñ O̩jo̩ e-mi, owñ chʼuje̩wñ-mi ku ma duwa ñwu mi lugbo una, e̩wñ ki akpo ru mi le̩, me̩ fejutʼo̩ ku me̩ ko wa ñwu mi iko-wñ kpakpa."
NUM,28,3,"Uwe̩ ki la ka ñwu ma kakini, E̩wñ ki lʼugbo una ku me̩ aduwa ñwu Jihofa le̩ de̩: amo̩ma ala o̩mo̩do̩ʼka kʼi mufu meji eji o̩jo̩ñwa o̩jo̩ñwa, ku ma chʼiche̩bo̩ e̩gujo o̩ko̩ko̩lo̩."
NUM,28,4,"O̩malaʼka uwe̩ aduwa che odudu, o̩mala ekeji uwe̩ aduwa che e̩gba ane̩;"
NUM,28,5,"manyʼukpe̩gwa e̩fa omu te̩ke̩te̩ke̩ todu e̩wñ ele, e-le̩ ki kpe̩gwa nyʼukpe̩le̩ hin ekpo ku ma de̩ nyo̩nyo̩."
NUM,28,6,"Iche̩bo̩ e̩gujo o̩ko̩ko̩lo̩ de̩, e-ku ma che oj uwo Sainai kʼi chʼe̩wñ ki akpo, owñ chʼe̩wñ eduwa ñwu Jihofa lugbo una."
NUM,28,7,Oñ iche̩bo̩ omi-wñ achʼukpe̩le̩ hinʼka tod o̩malaʼka; uwe̩ ki du o̩te̩ una wa da jʼane̩ ñwu Jihofa ef uña kiafo̩ le̩.
NUM,28,8,"Tak uwe̩ ki dʼo̩mala ekeji wa che e̩gba ane̩; alu kʼe̩wñ ele e-odudu de̩, kpai alu kʼomi-wñ ku me̩ duwa de̩, alu le̩ uwe̩ adʼu wa kʼi chʼe̩wñ eduwa ki kpo ru Jihofa."
NUM,28,9,"Oñ e-o̩jo̩ uñmi achʼo̩mala meji ku ma chʼo̩mo̩do̩ʼka ku ma mufu kpai ukpe̩gwa omu te̩ke̩te̩ke̩ meji kʼekpo kpe̩gwa nyʼu todu e̩wñ ele, manyʼomi-wñ:"
NUM,28,10,"e-le̩ chʼiche̩bo̩ e̩gujo e-o̩jo̩ uñmi du, e-le̩ anoji iche̩bo̩ e̩gujo o̩ko̩ko̩lo̩ kpai omi-wñ le̩."
NUM,28,11,"E̩gba uchane̩ ochu ochu-me̩ ame̩ adʼiche̩bo̩ e̩gujo wa ñwu Jihofa: amokuno̩ o̩ko̩ meji, kpai okoloʼka, kpai o̩mala mebie ku ma chʼo̩mʼo̩do̩ʼka, ku ma mufu;"
NUM,28,12,"manyʼomu te̩ke̩te̩ke̩ kʼekpo kpe̩gwa nyʼu ukpe̩gwa me̩ta todu e̩wñ ele, e-le̩ achʼutodu o̩kokuno̩ le̩ okoke: kpai omu te̩ke̩te̩ke̩ kʼekpo kpe̩gwa nyʼu ukpe̩gwa meji todu e̩wñ ele, e-le̩ chʼutodu okoloʼka le̩;"
NUM,28,13,"kpai omu te̩ke̩te̩ke̩ kʼekpo kpe̩gwa nyʼu ukpe̩gwaʼka todu e̩wñ ele todu amo̩mala okoke le̩; kʼi chʼiche̩bo̩ e̩gujo ki akpo, owñ chʼe̩wñ eduwa lugbo una ñwu Jihofa."
NUM,28,14,"Oñ e̩wñ iche̩bo̩ omi-wñ achʼomi achiwebe̩te̩ma ukpe̩reji hin oka todu o̩kokuno̩ʼka, ukpe̩ta hinʼka ki chʼutodu okoloʼka, e-o̩malaʼka kʼi chʼukpe̩re̩le̩ hin oka; e-le̩ chʼe̩wñ iche̩bo̩ e̩gujo ku ma akowa ochu ochu du gbogbo tak o̩do̩ da."
NUM,28,15,"Ma la ñʼadʼo̩mobuko̩ʼka wa kʼi chʼe̩wñ iche̩bo̩ adure ñwu Jihofa; e-le̩ amanyʼe̩wñ iche̩bo̩ e̩gujo o̩ko̩ko̩lo̩ le̩, kpai iche̩bo̩ omi-wñ."
NUM,28,16,O̩jo̩ e̩ke̩gwe̩le̩ ochu ejodudu chʼ Elaloji e-Jihofa.
NUM,28,17,Oñ o̩jo̩ e̩ke̩gwe̩lu ochu le̩ chʼuje̩wñ uyo̩-wñ; ma aje̩ akala ki ma nʼo̩jo̩wu n gbogbo o̩jo̩ mebie.
NUM,28,18,O̩jo̩ ejodudu-wñ achʼujeju kiafo̩: me̩ ki chʼuko̩lo̩ akanya du o̩jo̩ le̩ n;
NUM,28,19,me̩ ki muda kʼe̩wñ wa lugbo una kʼi chʼiche̩bo̩ e̩gujo ñwu Jihofa; owñ chʼamo̩ma okuno̩ o̩ko̩ meji kpai okoloʼka kpai amala mebie ku ma chʼo̩mʼo̩do̩ʼka; me̩ fejutʼo̩ ma ki mufu eju-me̩;
NUM,28,20,"manyʼe̩wñ ele-ma, owñ chʼomu te̩ke̩te̩ke̩ kʼekpo kpe̩gwa nyu; ukpe̩gwa me̩ta me̩ aduwa todu o̩kokuno̩ʼka, ukpe̩gwa meji la chʼutodu okoloʼka;"
NUM,28,21,uwe̩ ki dʼukpe̩gwaʼka wa todu o̩mala oka oka ef amala mebie le̩ chaka;
NUM,28,22,"o̩mewoʼka la ñʼachʼutodu iche̩bo̩ adure, kʼi mud e̩wñ e̩boma todu me̩."
NUM,28,23,"Ame̩ ki la kʼame̩wñ le̩ wa ojoji ñw e̩wñ iche̩bo̩ e̩gujo e-odudu le̩, kʼowñ ki chʼiche̩bo̩ e̩gujo o̩ko̩ko̩lo̩ le̩."
NUM,28,24,"Alu le̩ me̩ ako wa o̩jo̩ñwa o̩jo̩ñwa gbogbo o̩jo̩ mebie, uje̩wñ eduwa lugbo una, ki akpo ru Jihofa de̩; ma akʼe-le̩ wa che ojoji ñw iche̩bo̩ e̩gujo o̩ko̩ko̩lo̩ le̩ kpai omi-wñ."
NUM,28,25,"O̩jo̩ e̩kebie-wñ, me̩ ñʼanʼujeju kiafo̩ ge̩; me̩ ki che uko̩lo̩ akanya du n."
NUM,28,26,"O̩jo̩ e̩wñ ejo̩ga le̩ ge̩, e̩gba ku me̩ du e̩wñ ele etito̩ wa ñwu Jihofa ef uje̩wñ uyo̩-me̩ o̩jo̩ mebie o̩jo̩ mebie le̩, me̩ ki ño̩ nʼujeju kiafo̩ ge̩; ame̩ ki che uko̩lo̩ akanya du n,"
NUM,28,27,me̩ muda akʼe̩wñ iche̩bo̩ e̩gujo wa kʼi chʼe̩wñ ki akpo ru Jihofa: owñ chʼamo̩mokuno̩ o̩ko̩ meji kpai okoloʼka kpai amala mebie ku ma chʼo̩mʼo̩do̩ʼka;
NUM,28,28,"kpai e̩wñ ele-ma ge̩, kʼi chʼomu te̩ke̩te̩ke̩ kʼekpo kpe̩gwa nyʼu, ukpe̩gwa me̩ta ki chʼutodu o̩kokuno̩ʼka, ukpe̩gwa meji la chʼutodu okoloʼka,"
NUM,28,29,ukpe̩gwa oko̩-ka chʼutodu o̩mala okʼoka ef amala mebie le̩;
NUM,28,30,"manyʼo̩mobuko̩ʼka, kʼi chʼe̩wñ e̩boma todu me̩."
NUM,28,31,"Me̩ ki kʼabʼe-le̩ wa manyʼiche̩bo̩ e̩gujo o̩ko̩ko̩lo̩ kpai e̩wñ ele-wñ le̩, ma ki mufu eju-me̩, kpai omi-wñ ge̩."
NUM,29,1,"Oñ o̩jo̩ ejodudu ochu e̩kebie ame̩ ki nʼujeju kiafo̩; ame̩ ki che uko̩lo̩ akanya du n. O̩jo̩ le̩ chʼo̩jo̩ o̩kakachi efa taa ño̩ fa taa ñwu me̩,"
NUM,29,2,ame̩ ki kʼe̩wñ iche̩bo̩ e̩gujo wa ki akpo ru Jihofa: owñ chʼo̩mokuno̩ o̩ko̩ʼka kpai okoloʼka kpai amala mebie ku ma chʼo̩mʼo̩do̩ʼka ku ma mufu;
NUM,29,3,"kpai e̩wñ ele-ma kʼi chʼomu te̩ke̩te̩ke̩ kʼekpo kpe̩gwa nyʼu, ukpe̩gwa-wñ me̩ta chʼutodu o̩kokuno̩ le̩, ukpe̩gwa-wñ meji la chʼutodu okolo le̩,"
NUM,29,4,ukpe̩gwaʼka chʼutodu amo̩mala mebie le̩ okʼoka lale;
NUM,29,5,"kpai o̩mobuko̩ʼka todu iche̩bo̩ adure, ku ma ne̩ che e̩wñ e̩boma todu me̩;"
NUM,29,6,"abʼe-le̩ amanyʼiche̩bo̩ e̩gujo e-ochu etito̩ kpai e̩wñ ele-wñ kpai e̩wñ iche̩bo̩ e̩gujo o̩ko̩ko̩lo̩ le̩, kpai e̩wñ ele-wñ kpai omi omi-ma, likpa alu kʼoji ajo̩-wñ ku ma ka de̩, kʼi chʼe̩wñ ki akpo ku ma kowa lugbo una ñwu Jihofa."
NUM,29,7,"Tak o̩jo̩ e̩ke̩gwa ochu e̩kebie le̩ ame̩ ki nʼujeju ki afo̩ ge̩, me̩ ki hi onugo o̩la-me̩ wane̩; ame̩ ki chʼuko̩lo̩ du n,"
NUM,29,8,"me̩ ki muda kʼe̩wñ iche̩bo̩ e̩gujo wa ñwu Jihofa, kʼi akpo: owñ chʼo̩mokuno̩ o̩ko̩ʼka kpai okoloʼka kpai amala mebie ku ma chʼo̩mʼo̩do̩ʼka; ama ki mufu eju-me̩;"
NUM,29,9,"kpai e̩wñ ele-ma, kʼi chʼomu te̩ke̩te̩ke̩ kʼe̩kpo kpe̩gwa nyʼu, ukpe̩gwa-wñ me̩ta chʼutodu o̩kokuno̩, ukpe̩gwa-wñ meji chʼutodu okoloʼka le̩,"
NUM,29,10,ukpe̩gwaʼka chʼutodu o̩mala okʼoka ef amo̩mala mebie le̩:
NUM,29,11,i ño̩ nʼo̩mobuko̩ʼka todu iche̩bo̩ adure manyʼiche̩bo̩ adure e-e̩boma le̩ kpai iche̩bo̩ e̩gujo o̩ko̩ko̩lo̩ kpai e̩wñ ele-wñ kpai iche̩bo̩ omi-wñ okoke lale.
NUM,29,12,"Tak o̩jo̩ e̩ke̩gwe̩lu ochu e̩kebie ame̩ ñʼanʼujeju kiafo̩ ge̩; ame̩ ache uko̩lo̩ akanya du n, me̩ ki la de̩ uje̩wñ uyo̩ ñwu Jihofa gbogbo o̩jo̩ mebie;"
NUM,29,13,"oñ me̩ anʼe̩wñ iche̩bo̩ e̩gujo wa, owñ chʼe̩wñ ku ma du wa lugbo una, e-ki akpo ru Jihofa, owñ chʼo̩mokuno̩ o̩ko̩ me̩gwe̩ta kpai o̩ko̩lo̩ meji kpai amala me̩gwe̩le̩ ku ma chʼo̩mo̩do̩ʼka; ama le̩ ki mufu;"
NUM,29,14,"kpai e̩wñ ele-ma, owñ chʼomu te̩ke̩te̩ke̩ kʼekpo kpe̩gwa nyʼu, amo̩kokuno̩ me̩gwe̩ta le̩ okʼoka-ma anʼukpe̩gwa me̩ta e̩ta lale, amokolo meji le̩ anʼukpe̩gwa meji e̩ji,"
NUM,29,15,ukpe̩gwaʼka la chʼutodu amo̩mala me̩gwe̩le̩ okʼoka lale;
NUM,29,16,kpai o̩mobuko̩ʼka tod iche̩bo̩ adure; abo e-le̩ amanyʼe̩wñ iche̩bo̩ e̩gujo o̩ko̩ko̩lo̩ kpai e̩wñ ele-wñ kpai omi-wñ.
NUM,29,17,"Oñ e-o̩jo̩ ekeji-wñ chʼo̩mokuno̩ o̩ko̩ me̩gweji kpai okolo meji kpai amala me̩gwe̩le̩ ku ma chʼo̩mʼo̩do̩ʼka ku ma muifu,"
NUM,29,18,"kpai e̩wñ ele kpai omi-wñ tod amo̩kokuno̩ le̩; todu amokolo kpai todu amo̩mala le̩, chʼalu kʼuwewe-ma de̩, likpa alu kʼo̩j o̩la-wñ ku ma du te̩ de̩;"
NUM,29,19,"manyʼo̩mobuko̩ʼka tod iche̩bo̩ adure, abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-ma."
NUM,29,20,"Oñ e-ojo e̩ke̩ta-wñ chʼo̩kokuno̩ me̩gwaka kpai okolo meji kpai amala me̩gwe̩le̩ ku ma chʼomʼo̩do̩ʼka ku ma mufu,"
NUM,29,21,"kpai e̩wñ ele kpai omi-wñ tod amo̩kokuno̩ le̩ kpai tod amokolo kpai tod amo̩mala le̩, alu kʼuwewe-ma de̩, likpa alu ku ma dʼoji o̩la-wñ te̩;"
NUM,29,22,manyʼo̩mewoʼka tod iche̩bo̩ adure; abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ.
NUM,29,23,"Oñ e-o̩jo̩ e̩ke̩le̩-wñ chʼo̩kokuno̩ me̩gwa kpai okolo meji kpai amala me̩gwe̩le̩ ku ma chʼo̩mʼo̩do̩ʼka ku ma mufu,"
NUM,29,24,"kpai e̩wñ ele kpai omi-wñ tod amo̩kokuno̩ le̩ kpai tod amokolo kpai tod amo̩mala alu kʼuwewe-ma de̩, likpa alu ku ma dʼoji o̩la-wñ te̩;"
NUM,29,25,"manyʼo̩mobuko̩ʼka tod iche̩bo̩ adure, abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ."
NUM,29,26,"Oñ e-o̩jo̩ e̩ke̩lu-wñ chʼo̩kokuno̩ me̩lu kpai okolo meji kpai amala me̩gwe̩le̩ ku ma chʼo̩mʼo̩do̩ʼka ku ma mufu,"
NUM,29,27,"kpai e̩wñ ele kpai omi-wñ tod amo̩kokuno̩ kpai tod amokolo kpai tod amo̩mala le̩, alu kʼuwewe-ma de̩, likpa alu ku ma dʼoji o̩la-wñ te̩;"
NUM,29,28,manyʼo̩mewoʼka tod iche̩bo̩ adure; abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ.
NUM,29,29,"Oñ e-o̩jo̩ e̩ke̩fa-wñ chʼo̩kokuno̩ me̩jo̩ kpai okolo meji kpai amala me̩gwe̩le̩ ku ma chʼomʼo̩do̩ʼka, ku ma mufu,"
NUM,29,30,"kpai e̩wñ ele kpai omi-wñ tod amo̩kokuno̩ kpai tod amokolo kpai tod amo̩mala le alu kʼuwewe-ma de̩, likpa alu ku ma dʼoji o̩la-wñ te̩;"
NUM,29,31,manyʼo̩mewoʼka tod iche̩bo̩ adure; abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ.
NUM,29,32,"Oñ e-o̩jo̩ e̩kebie-wñ chʼo̩kokuno̩ mebie kpai okolo meji kpai amala me̩gwe̩le̩ ku ma chʼo̩mʼo̩do̩ʼka ku ma mufu,"
NUM,29,33,"kpai e̩wñ ele kpai omi-wñ tod amo̩kokuno̩ le̩ kpai tod amokolo kpai tod amo̩mala le̩ alu kʼuwewe-ma de̩, likpa alu ku ma dʼoji o̩la-wñ te̩;"
NUM,29,34,manyʼo̩mewoʼka tod iche̩bo̩ adure; abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ.
NUM,29,35,"Oñ e-o̩jo̩ e̩ke̩jo̩-wñ ame̩ anʼujeju eju e̩kpa; ame̩ ache uko̩lo̩ akanya du n,"
NUM,29,36,"me̩ muda dʼe̩wñ iche̩bo̩ e̩gujo wa, owñ chʼe̩wñ eduwa lugbo una, kʼi akpo ru Jihofa: o̩kokunoʼka kpai okoloʼka kpai amala mebie ku ma chʼo̩mʼo̩do̩ʼka ku ma mufu,"
NUM,29,37,"kpai e̩wñ ele kpai omi tod o̩kokuno̩ kpai tod okolo kpai tod amo̩mala le̩ alu kʼuwewe-ma de, likpa alu ku ma dʼoji o̩la-wñ te̩;"
NUM,29,38,manyʼo̩mewoʼka tod iche̩bo̩ adure; abo e-le̩ achʼojoji ñw iche̩bo̩ e̩gujo o̩ko̩ko̩lo̩ le̩ kpai e̩wñ ele-wñ kpai omi-wñ.
NUM,29,39,"Abo e-ele̩ me̩ ako wa ñwu Jihofa iko uje̩wñ uyo̩-me̩ kʼiko-wñ chʼe̩da te̩-i, e-le̩ amanyʼoji ku me̩ da kpai e̩wñ ku me̩ gʼe̩do̩la-me̩ ko wa, tod iche̩bo̩ e̩gujo-me̩ kpai e̩wñ ele-me̩ kpai tod omi-me̩ kpai tod iche̩bo̩ ure̩do̩-me̩."
NUM,29,40,Taku Mose̩s mʼe̩wñ du du ka ñw abo Israe̩l teju alu ku Jihofa ñwa ñwu Mose̩s le̩.
NUM,30,1,"Taku Mose̩s ka ñw abo o̩lo̩pu o̩lo̩pu ku ma dʼoji dufu ef abo Israe̩l kakini, E̩wñ ki Jihofa ñwa ñw a le̩ de̩."
NUM,30,2,"E̩gba kʼe̩ne̩ke̩le̩ fʼoji da ñwu Jihofa, abe̩k i fʼO̩jo̩ kpenʼo̩la-wñ onugo mak o̩la-wñ ñʼarida ge̩ n; i ache tikpa o̩la du ki kwef alu-wñ dufu le̩."
NUM,30,3,"Abe̩le̩ ge̩, e̩gba kʼonobule̩ fʼoji da ñwu Jihofa, kʼi la fʼO̩jo̩ kpenʼo̩la-wñ onugo abu kʼi dʼunyi ata-wñ o̩jo̩ igbe̩le̩-wñ,"
NUM,30,4,"kʼata-wñ la gbo̩ oji kʼi da kpai o̩la kʼi ne̩ fʼO̩jo̩ kpenʼo̩la-wñ onugo le̩, kʼata-wñ ma kʼabu du ñw u n; mak e̩gbale̩ oji du kʼi da adago, o̩la du kʼi ne̩ kpʼO̩jo̩ nʼonugo o̩la-wñ adago ge̩."
NUM,30,5,"Ama iche̩wñ kʼata-wñ gbo̩ kʼi bʼi eju kʼi ko̩ eñeñini kʼi gbo̩ le̩, mak oji du kʼi da, abe̩k o̩la du kʼi ne̩ kpʼO̩jo̩ nʼonugo o̩la-wñ adago n; Jihofa la ato̩no̩ ñw u, todabu kʼata-wñ ko̩."
NUM,30,6,"1 la che̩wñ kʼi nʼo̩ko̩ abu kʼoji le̩ dʼo̩la-wñ abe̩k o̩la fʼo̩ alu, kʼi ne̩ e-le̩ kpʼO̩jo̩ nʼonugo o̩la-wñ,"
NUM,30,7,"kʼo̩ko̩-wñ gbo̩ kʼi ma kʼabu du ñw u eñeñini kʼi gbo̩ le̩ n; e̩gbale̩ oji kʼi da le̩ adago, oñ o̩la kʼi ne̩ kpʼO̩jo̩ nʼonugo o̩la-wñ adago ge̩."
NUM,30,8,"Ama iche̩wñ kʼo̩ko̩-wñ ko̩ eñeñini kʼi gbo̩ le̩, kʼi la fʼoji kʼi da abe̩k o̩la kʼi fʼo̩ alu kpachi, owñ chʼe-kʼi ne̩ kpʼO̩jo̩ nʼonugo o̩la-wñ le̩; taku Jihofa ato̩no̩ ñw u."
NUM,30,9,"Ama oji kʼo̩yaukuo̩ko̩ abe̩k onobule̩ kʼi mudaru bʼo̩ko̩-wñ te̩ da, e-du kʼi ne̩ kpʼO̩jo̩ nʼonugo o̩la-wñ, e-le̩ adago ñw u."
NUM,30,10,"I la che̩wñ kʼi dʼunyi o̩ko̩-wñ kʼi fʼoji da, abe̩k i nʼo̩la ki fʼO̩jo̩ kpe̩nʼonugo o̩la-wñ"
NUM,30,11,"kʼo̩ko̩-wñ la gbo̩, kʼi ma la kʼabu du ñw u, kʼi ma la ko̩ n, e̩gbale̩ oji du kʼi da le̩ adago, oñ o̩la du kʼi ne̩ kpʼO̩jo̩ nʼonugo o̩la-wñ le̩ adago."
NUM,30,12,"I muda che̩wñ kʼo̩ko̩-wñ fʼu kpachi, kʼi la fʼo̩la le̩ kpalu eñeñini kʼi gbʼo̩, e̩gbale̩ e̩wñ du ki kwʼalu-wñ dufu ugbo oji kʼi da abe̩k ugbo o̩la kʼi ne̩ kpʼO̩jo̩ nʼonugo o̩la-wñ adago ge̩ n; o̩ko̩-wñ fʼu kpachi me̩, Jihofa la ato̩no̩ ñw u."
NUM,30,13,"Oji du kʼi da, kpai o̩la du kʼi kpʼO̩jo̩ nʼonugo o̩la-wñ kʼi fʼu dema te̩, o̩ko̩-wñ neke fʼu lonyane̩, o̩ko̩-wñ la neke kpachi."
NUM,30,14,"I muda che̩wñ kʼo̩ko̩-wñ ma kʼabu du ñw u kʼo̩jo̩ ñwa o̩jo̩ adu n, mak owñ le̩ fʼoji du kʼi da, abe̩k o̩la du kʼi ne̩ kpʼO̩jo̩ nʼo̩la-wñ lonyane̩; abu kʼi ma kʼabu du ñw u e̩ñeñini kʼi gbo̩ le̩ n, mak i fʼu lonyane̩."
NUM,30,15,"Ama iche̩wñ kʼi gbʼo̩ kʼi fʼu kpachi, kʼi la fʼo̩la le̩ kpalu, e̩gbale̩ owñ ane̩ udu onobule̩-wñ."
NUM,30,16,"Abo e-le̩ chʼuhio̩me̩ uhio̩me̩ e-ki Jihofa ñwa ñwu Mose̩s, alu ki de̩ agbagba one̩ kpai o̩ya-wñ, kpai agbagba ata kpai o̩ma-wñ onobule̩ iko igbe̩le̩-wñ kʼi dʼunyi ata-wñ ta."
NUM,31,1,"Taku Jihofa ka ñwu Mose̩s kakini,"
NUM,31,2,Kobʼabo Midian kʼe̩ fʼache̩ abo Israe̩l na; ubile̩ taku ma adʼuwe̩ tef abo-we̩.
NUM,31,3,"Taku Mose̩s ka ñw amone̩ le̩ kakini, Me̩ chi aboke̩le̩ efu-me̩ ku me̩ fʼuma o̩la ji tod o̩gu, kʼama ki nyʼakobʼabo Midian, ku ma fʼache̩ Jihofa na ugbo abo Midian."
NUM,31,4,One̩ abo Israe̩l kʼuwe̩ ako nyʼoko ogu le̩ o̩lo̩pu du anʼicham nyʼo̩gwo̩ko̩ icham nyʼo̩gwo̩ko̩.
NUM,31,5,"Abe̩le̩ ma chi one̩ kwef abo Israe̩l icham nyʼo̩gwo̩ko̩ icham nyʼo̩gwo̩ko̩, o̩lo̩pu-ma okoke nʼone̩ icham nyʼo̩gwo̩ko̩ icham nyʼo̩gwo̩ko̩, ma chʼone̩ icham nyʼo̩gwo̩ko me̩gweji ku ma fʼo̩logu ji le̩."
NUM,31,6,"Mose̩s fʼuma kpuche̩ nyʼoko ogu le̩, ama chʼone̩ icham nyʼo̩gwo̩ko̩ icham nyʼo̩gwo̩ko̩ kwef o̩lo̩pu o̩lo̩pu okoke du, manyu Finehas, o̩ma E̩leaza atama, oñ e̩wñ eku uña kiafo̩ kpai opike ku ma afa taa jʼo̩wo̩-wñ."
NUM,31,7,"Ma la kʼogu bo̩ abo Midian alu ki Jihofa ñwa ñwu Mose̩s, oñ ma fʼaboke̩le̩-ma du kpa."
NUM,31,8,"Ma ño̩ fʼamonu Midian kpa manyʼabo-ma ki bo̩ ku ma kpa le̩; owñ chʼEfi kpai Re̩ke̩m kpai Zur kpai He̩r kpai Re̩ba, amonu Midian me̩lu le̩; ma ño̩ ne̩ o̩kwo̩chageli kpa Belam o̩ma Beo̩r ge̩."
NUM,31,9,Oñ abo Israe̩l fʼabobule̩ Midian kpai amo̩ma-ma egini mu lelo; ma mʼame̩la-ma abe̩re̩me̩le̩ chaka kpai e̩wñ ukpa-ma chaka kpai ane̩-ma chaka ko chʼe̩wñ kʼogu je̩.
NUM,31,10,Ma la nʼuna fʼewo ewo-ma du ugbo du ku ma dodo kpai uru-ma du gujo rinyo̩.
NUM,31,11,"Oñ ma mʼane̩ kʼogu le̩ je̩ chaka ko chʼe̩wñ aluje̩, tʼe-one̩, tʼe-e̩la abe̩re̩me̩le̩."
NUM,31,12,"Taku ma kʼame̩namu le̩ kpai e̩wñ kʼogu je̩ kpai e̩wñ aluje̩ wʼugbo Mose̩s kpai ugbo E̩leaza atama kpai ugbo o̩gbadu abo Israe̩l, uru ki jʼegbili Moab o̩la Jo̩rdan odenideni Je̩riko le̩."
NUM,31,13,"Taku Mose̩s kpai E̩leaza atama kpai amidachi abo o̩gbadu le̩, ledufu aledo ma ejo̩do̩da uru le̩."
NUM,31,14,"Taku Mose̩s we̩do̩ rʼabo kʼabogu le̩ jʼef o̩wo̩-ma, owñ chʼamagboji one̩ icham nyʼo̩gwo̩ko̩ kpai amagboji one̩ ogume̩lu ku ma kwʼoko ogu le̩ wa."
NUM,31,15,"Oñ Mose̩s ka ñwu ma kakini, Ame̩ fʼabobule̩ chaka jadu ku ma deju?"
NUM,31,16,"Go, i chʼabo-i je̩ ñw abo Israe̩l dʼe̩re̩ tinyo̩ bi Jihofa te̩ ugbo o̩la Peo̩r alu ku Belam ko̩ ma le̩ n? Abe̩le̩ tak atulubo̩ le̩ lewa abʼabo o̩gbadu Jihofa-i ma."
NUM,31,17,"Todule̩ fai, me̩ ki fʼo̩me̩ne̩ke̩le̩ du ku ma jʼef abo egini-i kpa, me̩ ki ño̩ fʼabobule̩ du ku ma ma e̩ne̩ke̩le̩ lugbo ebʼo̩ dachi kpa."
NUM,31,18,"Ama abimo̩to̩ abobule̩ du ku ma ma ma e̩ne̩ke̩le̩ lugbo ebʼo̩ dachi n, me̩ fʼuma de ku ma deju ñwu me̩."
NUM,31,19,"Me̩ ki ru ejo̩do̩da uru-i o̩jo̩ mebie; e̩ne̩ du kʼi fʼone̩ kpa, kpai e̩ne̩ du kʼi do̩wo̩kado e̩ne̩ ku ma kpa, me̩ ki fʼo̩la-me̩ kpai ame̩namu-me̩ gwo rinyo̩ bʼadure te̩ o̩jo̩ e̩ke̩ta-wñ kpai o̩jo̩ e̩kebie-wñ."
NUM,31,20,Me̩ ki fʼe̩wñ o̩la du kpai e̩wñ du ku ma nʼaño̩ che kpai e̩wñ du ku ma nʼedudu ewo che kpai e̩wñ du ku ma nʼoli che gwo rinyo̩.
NUM,31,21,"Tak E̩leaza atama ka ñw abogu ku ma nyʼoko ogu le̩ kakini, E̩wñ ki chʼuhio̩me̩ uko̩-o̩la e-ki Jihofa ñwa ñwu Mose̩s le̩ de̩:"
NUM,31,22,"chai o̩jamalia kpai ajifa kpai ebijeikpa kpai ebije kpai ebije tin kpai o̩de̩le̩ma,"
NUM,31,23,"owñ chʼe̩wñ du kʼuna ma jo n, me̩ ki du le gu ef una du, tak i afe̩; i chaka dʼabe̩le̩ ma ñʼagwo rinyo̩ ef omi e̩wñ e̩daji le̩; e̩wñ du ki ma la bʼuna jo n, me̩ ki du le gu ef omi le̩ du."
NUM,31,24,"Me̩ ki gwe̩ e̩wñ o̩la-me̩ o̩jo̩ e̩kebie-wñ, tak ame̩ afe̩; ubi le̩ taku me̩ agudu wʼef uru-i."
NUM,31,25,"Taku Jihofa ka ñwu Mose̩s kakini,"
NUM,31,26,"Fʼuwewe e̩wñ kʼogu le̩ je̩ kaluka, tʼone̩, tʼe̩la abe̩re̩me̩le̩, uwe̩ kpai E̩leaza atama kpai e̩ne̩ ki dʼoji dufu unyi unyi amata abo o̩gbadu-i ki kaluka;"
NUM,31,27,"taku me̩ ki fʼe̩wñ kʼogu je̩ le̩ kpe̩ meji, ojiʼka chʼe-abogu ku ma nyʼoko ogu le̩, ojiʼka chʼe-abo o̩gbadu-i chaka."
NUM,31,28,"Taku me̩ bu ñw abogu ku ma nyʼoko ogu le̩ alu ku ma ate̩re̩ ñwu Jihofa; alu kʼare̩-wñ ade̩ de̩, tʼe-one̩, tʼe-okuno̩, tʼe-oke̩ke̩te̩, tʼe-ame̩wño̩re̩ egini, ma chʼoli me̩gwa mak okʼoka ma achi;"
NUM,31,29,"e mugba kwef ukpe̩ e-ma kʼe̩ la ko ñw E̩leaza atama, kʼi chʼe̩wñ eko nyʼate̩ ñwu Jihofa."
NUM,31,30,"I la chʼe-ukpe̩ abo Israe̩l le̩, e̩ ki chi okʼoka kwef ooje ooje, tʼe-one̩, tʼe-okuno, tʼe-o̩ke̩ke̩te̩, tʼe-ame̩wño̩re̩ egini, tʼame̩la abe̩re̩me̩le̩ chaka kʼe̩ la mʼu ko ñw abo Lifai, kʼama nʼide unyi ugugu Jihofa ade le̩."
NUM,31,31,Taku Mose̩s kpai E̩leaza atama che alu ki Jihofa ñwa ñwu Mose̩s.
NUM,31,32,"Oñ e̩wñ aluje̩ ki bo̩ ef ane̩ kʼabogu le̩ ko, chʼame̩wño̩re̩ egini icham nyʼo̩gwo̩ko̩ ugbo ulo̩gwa nyʼe̩te̩gwa nyoke me̩lu,"
NUM,31,33,amokuno̩-wñ la chʼicham nyʼo̩gwo̩ko̩ ugbo e̩te̩gwa nyoke meji.
NUM,31,34,"Amo̩ke̩ke̩te̩-wñ chʼicham nyʼo̩gwo̩ko̩ o̩gbo̩ me̩ta nyokeʼka,"
NUM,31,35,"one̩-wñ du la chʼicham nyʼo̩gwo̩ko̩ ugbo ogue̩gwa nyoke meji, owñ chʼabobule̩ ku ma ma mʼe̩ne̩ke̩le̩ lugbo ebʼo̩ dachi n."
NUM,31,36,"Oñ ukpe̩reji-wñ kʼi chʼukpe̩ e-abo ku ma nyʼoko ogu le̩, aluka ame̩wño̩re̩ egini chʼicham nyʼo̩gwo̩ko̩ ugbo oli me̩fa nyʼogue̩gwa nyoke mebie nyʼoli me̩gwa oji;"
NUM,31,37,are̩ Jihofa ef ame̩wño̩re̩ egini chʼulo̩gwa nyʼe̩te̩gwa nyʼoke me̩lu.
NUM,31,38,"Amokuno̩ la chʼicham nyʼo̩gwo̩ko̩ ugbo ogue̩gwa nyoke me̩fa; kwef e-le̩ e̩wñ are̩ Jihofa chʼe̩te̩gwa nyoke meji,"
NUM,31,39,amo̩ke̩ke̩te̩ la chʼicham nyʼo̩gwo̩ko̩ ogue̩gwa nyʼoli me̩gwa oji; kwef e-le̩ e̩wñ are̩ Jihofa chʼo̩gbo̩ me̩ta nyokeʼka.
NUM,31,40,"One̩-ma la chʼicham nyʼo̩gwo̩ko̩ me̩gwe̩fa, kwef abo le̩ are̩ Jihofa chʼone̩ ogue̩gwa nyoke meji."
NUM,31,41,"Taku Mose̩s mʼe̩wñ are̩ le̩ ko, owñ chʼe-eko nyʼate̩ ñwu Jihofa, oñ i ko ñw E̩leaza atama, alu ki Jihofa ñwa ñwu Mose̩s."
NUM,31,42,Oñ kwef ukpe̩reji e-abo Israe̩l e-ku Mose̩s fʼe-ma kpai e-abo ku ma nyʼoko ogu le̩ kpe̩ru ojoji—
NUM,31,43,"ukpe̩ e-abo o̩gbadu le̩ chʼame̩wño̩re̩ egini icham nyʼo̩gwo̩ko̩ oli me̩fa nyʼogue̩gwa nyoke mebie nyʼoli me̩gwa oji,"
NUM,31,44,"kpai amokuno̩ icham nyʼo̩gwo̩ko̩ ugbo ogue̩gwa nyoke me̩fa,"
NUM,31,45,"kpai amo̩ke̩ke̩te̩ icham nyʼo̩gwo̩ko̩ ogue̩gwa nyʼoli me̩gwa oji,"
NUM,31,46,kpai one̩ icham nyʼo̩gwo̩ko̩ me̩gwe̩fa—
NUM,31,47,"oñ ef ukpe̩ e-abo Israe̩l, Mose̩s, la mʼoka chi kwef ooje ooje-wñ okʼoka lale, tʼe-one̩, i tʼe-e̩la abe̩re̩me̩le̩, oñ i mʼu ko ñw abo Lifai ku ma nʼide unyi ugugu Jihofa ade̩; alu ki Jihofa ñwa ñwu Mose̩s le̩."
NUM,31,48,"Oñ abo kʼabogu icham, icham wewe le̩ jʼef o̩wo̩-ma, owñ chʼamagboji one̩ icham nyʼo̩gwo̩ko̩ icham nyʼo̩gwo̩ko̩, kpai amagboji one̩ ogume̩lu ogume̩lu, te̩wʼugbo Mose̩s,"
NUM,31,49,"oñ ma ka ñwu Mose̩s kakini, Amadu-we̩-i fʼabogu ku ma jʼef o̩wo̩-wa kaluka, e̩ne̩ʼkate efu-wa chi n."
NUM,31,50,"A la mʼe̩wñ O̩jo̩ e-Jihofa ko wa me̩, owñ chʼe̩wñ kʼe̩ne̩ne̩ne̩ne̩ li, owñ chʼe̩wñ ijaga o̩jamalia kpai iyagba e̩re̩ kpai ude̩ o̩wo̩ kpai elika kpai ako̩ eti kpai ako̩ o̩fa kʼawa ane̩ che e̩wñ e̩boma tod onugo-wa o̩gba Jihofa."
NUM,31,51,"Taku Mose̩s kpai E̩leaza atama mʼo̩jamalia le̩ gba bʼo̩wo̩-ma te̩, owñ chʼe̩wñ ijaga ku ma gwu le̩ chaka."
NUM,31,52,"Oñ o̩jamalia chaka ku ma kowa ako nyʼate̩ ñwu Jihofa le̩ ku ma gba ef o̩wo̩ amagboji one̩ icham nyʼo̩gwo̩ko̩ icham nyʼo̩gwo̩ko̩ chaka, kpai ef o̩wo̩ amagboji ogume̩lu ogume̩lu che she̩ke̩l icham nyʼo̩gwo̩ko̩ me̩gwe̩fa nyʼo̩oje chi icham."
NUM,31,53,E̩ne̩ne̩ne̩ne̩ ef abogu le̩ la ñʼane̩ ñw o̩la-wñ.
NUM,31,54,"Taku Mose̩s kpai E̩leaza atama le̩ mʼo̩jamalia gba o̩wo̩ amagboji one̩ icham nyʼo̩gwo̩ko̩ icham nyʼo̩gwo̩ko̩ kpai ogume̩lu ogume̩lu, oñ ma mʼu ko wʼef unyabo ujeju le̩, kʼi chʼe̩wñ urewa tod abo Israe̩l o̩gba Jihofa."
NUM,32,1,"Abo Rube̩n kpai abo Gad la nʼame̩wñukpa wewe tabale; oñ ma fʼane̩ Jeza kpai ane̩ Gilead li, e̩ go, ugbo le̩ chʼugbo ki nyo̩ ñw ame̩wñukpa."
NUM,32,2,"Oñ amo̩ma Gad kpai amo̩ma Rube̩n lewa ka ñwu Mose̩s kpai E̩leaza atama kpai amidachi abo o̩gbadu le̩ kakini,"
NUM,32,3,"Atarot kpai Dibo̩n kpai Jeza kpai Nimra kpai He̩shbo̩n kpai Eleale kpai Sebam kpai Nebo kpai Beon,"
NUM,32,4,"owñ chʼane̩ ku Jihofa gwoda rʼo̩gba abo o̩gbadu Israe̩l le̩, o̩mo̩ chʼane̩ ki nyo̩ ñw ame̩wñukpa, amadu-we̩-i la chenʼame̩wñukpa."
NUM,32,5,"Oñ ma kakini, Iche̩wñ kʼuwe̩ li wa eju, je̩ ñwu ma dʼane̩-i ñw amadu-we̩-i kʼa ne̩; e̩ ki ko wa wʼudaba Jo̩rdan-i n."
NUM,32,6,"Ama Mose̩s ka ñw abo Gad kpai abo Rube̩n kakini, Amo̩maye-me̩ anyʼoko ogu, kʼame̩ ki gugu emi-i?"
NUM,32,7,E̩wñ chi kʼame̩ la akpa abo Israe̩l e̩do̩ bie̩ ku ma we edaba nyʼoj ane̩ ku Jihofa ko ñwu ma le̩?
NUM,32,8,Abe̩le̩ amata-me̩ che e̩gba kʼu kpʼuma uche̩ akwo Kede̩sh-barne̩a ku ma nyʼago ane̩-i.
NUM,32,9,"Todu e̩gba ku ma nyʼef o̩go̩ E̩shko̩l, ku ma fʼane̩ le̩ li, ma fʼabo Israe̩l e̩do̩ kpabie̩, kʼama ki we enyʼoj ane̩ ki Jihofa ko̩ ñwu ma."
NUM,32,10,"Tak uwe̩do̩ Jihofa mutajo o̩jo̩ le̩, oñ i go̩ kakini,"
NUM,32,11,"Ochochi, eju aboke̩le̩ du ku ma kwʼ Ijipti dufu wa-i, kʼo̩do̩-ma chʼogu nyʼate̩to̩gba-wñ ado ane̩ kʼomi go̩ ñw Ebraham kpai Aise̩k kpai Jeko̩b in, todabu ku ma ma tʼumi ubi ogbolo n;"
NUM,32,12,"e̩ne̩ du ale n chai Kele̩b o̩ma Jefune e̩ne̩ Kiniz le̩ kpai Jo̩shua o̩ma Nun, todu ama le̩ ti Jihofa ubi ogbolo."
NUM,32,13,"Oñ uwe̩do̩ Jihofa mutajo abʼIsrae̩l ma, oñ i je̩ ñwu ma chʼila jʼef aje̩tachi ale o̩do̩ o̩gbo̩ meji, gbogbo tak abo o̩gba ki fʼe̩bie̩ne̩ le̩ che eju Jihofa chaka lie̩ rinyo̩."
NUM,32,14,"Me̩ la go, ame̩ kwane̩ koji amata-me̩ le̩, ato̩ ame̩nadure me̩ che, kʼuwe̩do̩ inaina e-Jihofa le̩ ki ño̩ buto̩ nyo̩gba abʼIsrae̩l ma!"
NUM,32,15,"Todu iche̩wñ kʼame̩ murida bʼo̩ ubi te̩, i ñʼatʼuma no̩ jʼef aje̩tachi-i ge̩; oñ ame̩ akpʼamone̩-i chaka bie̩ rinyo̩."
NUM,32,16,"Taku ma te̩wʼugbo-wñ, oñ ma kakini, A afʼo̩gba ame̩wño̩re̩ egini bu ugbo kʼame̩wñukpa-wa ajʼefu-wñ emi, oñ a akʼunyi tod amo̩ma-wa egini,"
NUM,32,17,"awa onugo muda amʼo̩la ogu kʼa tʼabo Israe̩l o̩gba, gbogbo tak a ko ma wʼugbo e-ma ku ma ajo̩; oñ amo̩ma-wa egini la ajʼef ewo ki nʼaku-i tod abo ane̩ emi."
NUM,32,18,A adabi wʼunyi-wa gbogbo tak abo Israe̩l okoke ki gbʼe̩wñ ogu-wñ n.
NUM,32,19,Todu a aje̩ e̩wñ oguk pai ma ejudaba Jo̩rdan kpai ejʼano̩mo̩ ano̩mo̩-wñ n; todabu kʼe̩wñ ogu-wa ko tʼuwa o̩wo̩ ejemi ñwu Jordan o̩wo̩ olodudu-wñ-i.
NUM,32,20,"Taku Mose̩s ka ñwu ma kakini, Iche̩wñ kʼame̩ ache e-le̩, iche̩wñ kʼame̩ ajʼo̩logu ku me̩ tu Jihofa Ogba nyʼoko ogu le̩,"
NUM,32,21,"kʼe̩ne̩ke̩le̩ du efu-me̩ kʼi nʼebije ogu adaba o̩gba Jihofa, gbogbo tak i fʼame̩nebi-wñ ne dufu bʼeju-wñ te̩,"
NUM,32,22,"ku ma fʼane̩ le̩ dolo te̩ o̩gba Jihofa; ubile̩ tak ame̩ adabi, kʼame̩ ma ñʼanʼudu ugbo Jihofa kpai ugbo abo Israe̩l-i ge̩ n, tak ane̩-i achʼe-me̩ ku me̩ ne̩ eju Jihofa."
NUM,32,23,"I muda che̩wñ kʼame̩ ma che abe̩le̩ n, go, Jihofa oñ ame̩ adure le̩; adure-me̩ la adʼofe-me̩ dufu chuu."
NUM,32,24,"Fʼewo ko̩ ñw amo̩ma-me̩ egini, me̩ fʼo̩gba bu nyʼame̩wño̩re̩-me̩ egini; me̩ ki la che alu ku me̩ ka le̩."
NUM,32,25,"Tak amo̩ma Gad kpai amo̩ma Rube̩n ka ñwu Mose̩s kakini, Amadu-we̩-i ache alu kʼodu-mi ñwa ñwu ma."
NUM,32,26,Amo̩ma-wa egini kpai amo̩ya-wa kpai ame̩wñ-ukpa-wa kpai ame̩la-wa abe̩re̩me̩le̩ chaka ajʼef ewo ewo Gilead le̩;
NUM,32,27,"amadu-we̩-i muda adaba eiu Jihofa anyʼoko ogu, owñ chʼe̩ne̩ du kʼe̩wñ ebije ogu jʼef o̩wo̩-wñ, alu kʼodu-mi ka le̩."
NUM,32,28,"Abe̩le̩ Mose̩s mʼo̩la-ma du tʼef o̩wo̩ E̩leaza, atama kpai Jo̩shua o̩ma Nun, kpai abo ku ma dʼoji dufu ef unyi unyi amata o̩lo̩pu o̩lo̩pu abo Israe̩l."
NUM,32,29,"Taku Mose̩s ka ñwu ma kakini, Iche̩wñ kʼamo̩ma Gad kpai amo̩ma Rube̩n kʼe̩ne̩ne̩ne̩ne̩-ma fʼo̩logu ji eju Jihofa adaba Jordan kpʼame̩, ku ma la fʼane̩ le̩ dolo te̩ o̩gba-me̩; mak e̩gba le̩ me̩ akʼane̩ Gilead ñwu ma ku ma ne̩;"
NUM,32,30,"i muda che̩wñ kʼama ma je̩ ajʼo̩logu adaba kpai ame̩ n, mak ama ane̩ e̩wñ kpʼame̩ oj ane̩ Kenan."
NUM,32,31,"Tak amo̩ma Gad kpai amo̩ma Rube̩n dohi kakini, Alu ki Jihofa ka ñw amadu-we̩-i, alu le̩ a ache."
NUM,32,32,"A afʼo̩la ogu ji kʼa daba Jo̩rdan nyʼoj ane̩ Kenan eju Jihofa, oñ e̩wñ ogu-wa kʼa ane̩ ajʼugbo-wa ejemi Jo̩rdan-i."
NUM,32,33,"Taku Mose̩s mʼu ko ñwu ma, owñ chʼamo̩ma Gad kpai amo̩ma Rube̩n kpai ukpe̩reji abo o̩lonu Manasa, o̩ma Jose̩f le̩, oj ane̩ Sihon, onu abo Amo̩r, kpai ojane̩ O̩g, onu Beshan, owñ chʼane̩ le̩ kpai ewo ewo ane̩ le̩ gbogbo wa kad alo̩me̩-wñ, owñ chʼewo ewo ane̩ ki lʼuma daka le̩."
NUM,32,34,Tak amo̩ma Gad fu Dibo̩n kpai Ataro̩t kpai Aroe̩r
NUM,32,35,kpai Atrot-shofan kpai Jeza kpai Jo̩gbeha
NUM,32,36,"kpai Be̩t-nimra kpai Be̩t-haran ne, ewo ewo ki nʼaku i che, i la nʼo̩gba ku ma bu tod ame̩wño̩re̩ egini."
NUM,32,37,Tak amo̩ma Rube̩n fu He̩shbo̩n kpai Eleale kpai Kiria-taim
NUM,32,38,"kpai Nebo kpai Beal-meo̩n, (ma la fʼodu ewo ewo le̩ rida), kpai Sibna ne; taku ma kʼodu ojoji ñw ewo ewo ku ma ne le."
NUM,32,39,"Tak amo̩ma Makir o̩ma Manasa nyi Gilead, oñ ma fʼu du, ma la fʼabo Amo̩r ki jʼefu-wñ ne bʼo̩ te̩."
NUM,32,40,Mose̩s la du Gilead ñwu Makir o̩ma Manasa; oñ i fʼodo do o̩mo̩.
NUM,32,41,"Taku Jair, o̩ma Manasa, le namʼadogbe ado̩gbe-ma gba, oñ i dʼodu-wñ ko̩ Hafo̩t-jair."
NUM,32,42,"Taku No̩ba le namu Kenat kpai adogbe adogbe-wñ gba, oñ i dʼodu-wñ rʼodu onugo o̩la e-wñ ko̩ Noba."
NUM,33,1,Ule̩ o̩jo̩ʼka o̩jo̩ʼka kʼabo Israe̩l ku ma jʼef o̩wo̩ Mose̩s kpai Aro̩n ku ma kwʼane̩ Ijipti dufu udala udala le de̩.
NUM,33,2,Mose̩s la fʼodu ugbo ku ma kwane̩ ule̩-ma okoke ko̩ nyʼo̩takada aro̩ne aro̩ne alu ki Jihofa dʼalu ñw u; ule̩ okoke ku ma le abu ku ma dufu wa-i de̩.
NUM,33,3,Ma mʼane̩-ma ño̩ kwo Rame̩se̩s o̩jo̩ e̩ke̩gwe̩lu ochu ejodudu; o̩jo̩ñwa Elaloji le̩ abo Israe̩l nʼo̩wo̩ ki dago ale dufu eju abo Ijipti le̩ chaka
NUM,33,4,"abu kʼabo Ijipti jʼo̩mo̩ akʼamomo̩gba-ma ji, owñ chʼabo-ma ku Jihofa gwo da jane̩ efu-ma le̩; Jihofa bʼudu ñw amo̩jo̩-ma alu kʼoji ajo̩-wñ de̩."
NUM,33,5,Abe̩le̩ oñ abo Israe̩l kwo Rame̩se̩s oñ ma lewa ru Suko̩t.
NUM,33,6,"Taku ma kwo Suko̩t oñ ma lewa ru Etam, kʼi dʼo̩la aje̩tachi le̩."
NUM,33,7,"Taku ma kwo Etam oñ ma mudabi wʼubi wa Pi-hahiro̩t, kʼi de̩ o̩gba Beal-zefo̩n; oñ ma lewa ru o̩gba Migdol."
NUM,33,8,Taku ma kwo o̩gba Hahiro̩t le̩ oñ ma lale gu alumeji ohimini du nyʼaje̩tachi; ma ño̩ lʼule̩ o̩jo̩ me̩ta ef aje̩tachi Etam oñ ma lewa ru Mara.
NUM,33,9,Taku ma kwo Mara oñ ma lewa Elim; e̩bi omi me̩gweji kpai oli e̩t-e̩gwa ki biu e̩kpe̩ jʼElim le̩; oñ ma ru o̩mo̩.
NUM,33,10,Taku ma kwo Elim oñ ma lewa ru o̩la Ohimini Ekpikpa.
NUM,33,11,Taku ma kwo Ohimini Ekpikpa le̩ oñ ma lewa ru aje̩tachi Sin.
NUM,33,12,Taku ma kwo aje̩tachi Sin oñ ma lewa ru Dofka.
NUM,33,13,Taku ma kwo Dofka oñ ma lewa ru Alush.
NUM,33,14,"Taku ma kwo Alush oñ ma lewa ru Refidim, ugbo kʼomiofo ma de̩ kʼamone̩ añmo̩ n."
NUM,33,15,Taku ma kwo Refidim oñ ma lewa ru aje̩tachi Sainai.
NUM,33,16,Taku ma kwo aje̩tachi Sainai oñ ma lewa ru Kibro̩t-hatafa.
NUM,33,17,Taku ma kwo Kibro̩t-hatafa oñ ma lewa ru Haze̩ro̩t.
NUM,33,18,Taku ma kwo Haze̩ro̩t oñ ma lewa ru Ritma.
NUM,33,19,Taku ma kwo Ritma oñ ma lewa ru Rimo̩n-pe̩re̩z.
NUM,33,20,Taku ma kwo Rimo̩n-pe̩re̩z oñ ma lewa ru Libna.
NUM,33,21,Taku ma kwo Libna oñ ma lewa ru Risa.
NUM,33,22,Taku ma kwo Risa oñ ma lewa ru Kehelata.
NUM,33,23,Taku ma kwo Kehelata oñ ma lewa ru e̩re̩ uwo Shefer.
NUM,33,24,Taku ma kwo uwo Shefe̩r oñ ma lewa ru Harada.
NUM,33,25,Taku ma kwo Harada oñ ma lewa ru Mak-helo̩t.
NUM,33,26,Taku ma kwo Mak-helo̩t oñ ma lewa ru Tahat.
NUM,33,27,Taku ma kwo Tahat oñ ma lewa ru Tera.
NUM,33,28,Taku ma kwo Tera oñ ma lewa ru Mitka.
NUM,33,29,Taku ma kwo Mitka oñ ma lewa ru Hashmona.
NUM,33,30,Taku ma kwo Hashmona oñ ma lewa ru Mose̩ro̩t.
NUM,33,31,Taku ma kwo Moso̩ro̩t oñ ma lewa ru Bene-jakan.
NUM,33,32,Taku ma kwo Bene-jakan oñ ma lewa ru Ho̩r-haggid-gad.
NUM,33,33,Taku ma kwo Ho̩r-haggid-gad oñ ma lewa ru Jotbata.
NUM,33,34,Taku ma kwo Jotbata oñ ma lewa ru Abrona.
NUM,33,35,Taku ma kwo Abrona oñ ma lewa ru E̩zionge̩ba.
NUM,33,36,Taku ma kwo E̩zionge̩ba oñ ma lewa ru aje̩tachi Zin (owñ che Kede̩sh).
NUM,33,37,"Taku ma kwo Kede̩sh oñ ma lewa ru e̩re̩ uwo Ho̩r, kʼi dʼalo̩me̩ ane̩ Ido̩m le̩."
NUM,33,38,"Tak Aro̩n atama mute̩gu tʼoj uwo Ho̩r alu ku Jihofa dʼalu ñw u, oñ i leku o̩mo̩, o̩do̩ o̩gbo̩ meji kʼabo Israe̩l kwʼane̩ Ijipti dufu; i leku o̩jo̩ ejodudu ochu e̩ke̩lu o̩do̩ le̩."
NUM,33,39,O̩do̩ Aro̩n le̩ che o̩gbo̩ me̩fa nyoke me̩ta e̩gba kʼi leku oj uwo Ho̩r le̩.
NUM,33,40,"Tak e̩ne̩ Kenan, kʼi chʼonu Arad, kʼi dodo o̩wo̩ o̩pata o̩gane̩ ane̩ Kenan le̩, gbʼinabali e̩wa abo Israe̩l."
NUM,33,41,Taku ma kwo uwo Ho̩r oñ ma lewa ru Zalmona.
NUM,33,42,Taku ma kwo Zalmona oñ ma lewa ru Punon.
NUM,33,43,Taku ma kwo Punon oñ ma lewa ru Obot.
NUM,33,44,"Taku ma kwo Obot oñ ma lewa ru Iye-abarim, oj ane̩ Moab."
NUM,33,45,Taku ma kwo Iyim oñ ma lewa ru Dibo̩n-gad.
NUM,33,46,Taku ma kwo Dibo̩n-gad oñ ma lewa ru Almo̩n-diblataim.
NUM,33,47,"Taku ma kwo Almo̩n-diblataim oñ ma lewa ru ane̩ uwo Abanin, o̩gba Nebo le̩."
NUM,33,48,"Taku ma kwo ane̩ uwo Abarim, oñ ma lewa ru egbili Moab o̩la Jo̩rdan odenideni Je̩riko le̩;"
NUM,33,49,ma ru jo̩ o̩la Jo̩rdan le̩ kwo Be̩t-je̩shi-mot gbogbo wa Ebe̩l-shitim kʼi dʼegbili Moab le̩.
NUM,33,50,"Taku Jihofa ka ñwu Mose̩s egbili Moab o̩la Jo̩rdan odenideni Je̩riko le̩ kakini,"
NUM,33,51,"E̩ naka ñw abo Israe̩l kakini, E̩gba ku me̩ mu Jo̩rdan-i daba nyʼoj ane̩ Kenan,"
NUM,33,52,"tak ame̩ ki nʼabo ku ma dodo ane̩ o̩mo̩ bʼume̩ o̩gba te̩, ku me̩ la fʼokuta-ma ku ma kina nyʼu kpo̩fo̩ chaka, ku me̩ la fʼojibo-ma ku ma da le̩ guche̩, ku me̩ la fʼotete-ma ki gbo̩gba le̩ chaka gbe̩ wane̩,"
NUM,33,53,"tak ame̩ ki gbʼane̩ le̩ ku me̩ ne̩ ku me̩ dodo jʼo̩mo̩, todu omi mʼane̩ le̩ du ñwu me̩ ku me̩ ne̩."
NUM,33,54,"Tak ame̩ aje̩ ane̩ le̩ ogu alu kʼanya aje̩ ñw akwo̩ra unyi akwo̩ra unyi-me̩; me̩ ki kʼe̩wñ ogu nana ñw abo o̩lo̩pu ku ma wewe tule, oñ abo ku ma ma wewe n, me̩ ki bʼe̩wñ ogu-ma wane̩; ugbo du kʼanya je̩ ñw one̩, mak e-le̩ chʼe-wñ; alu kʼo̩lo̩pu o̩lo̩pu amata-me̩ de̩ alu le̩ ame̩ aje̩ e̩wñ ogu le̩."
NUM,33,55,"Me̩ muda ko̩ ene abo ane̩ le̩ dufu bʼume̩ o̩gba te̩, mak abo-ma ku me̩ tʼuma no̩ jʼo̩mo̩ adab e̩wñ ki agwunyʼume̩ eju, ma ño̩ adab ikeke kʼi agwunyʼume̩ akolo, ma la akobʼume̩ oj ane̩ ugbo ku me̩ adodo le̩."
NUM,33,56,Tak u nachʼame̩ alu ki dʼibe-mi kʼu che ma.
NUM,34,1,"Taku Jihofa ka ñwu Mose̩s kakini,"
NUM,34,2,"E̩ nañwa ñwu abo Israe̩l, kʼe̩ ka ñwu ma kakini, E̩gba ku me̩ mugudu tʼoj ane̩ Kenan (owñ chʼane̩ kʼame̩ aje̩ e̩wñ ogu, owñ chʼane̩ Kenan gbogbo kad alo̩me̩-wñ),"
NUM,34,3,"alo̩me̩ ane̩-me̩ o̩wo̩ o̩pata o̩gane̩-wñ la akwo aje̩tachi Zin ale akolo Ido̩m, oñ alo̩me̩-me̩ o̩pata o̩gane̩ akwo oj Ohimini Omu ate̩tʼolodudu alo;"
NUM,34,4,"tak alo̩me̩-me̩ arida kwʼo̩mo̩ rʼo̩pata o̩gane̩ ate̩gu Akrabim le̩, i alale o̩mo̩ anyi Zin, tak i ate̩ kade o̩wo̩ o̩gane̩ Kede̩sh-bamea; tak i akwʼo̩mo̩ alo tu Hazar-adar, oñ i ale gu o̩mo̩ du nyi Azmo̩n;"
NUM,34,5,"tak alo̩me̩-wñ arida kwo Azmon anyi aji e-Ijipti le̩, oñ i atu dufu o̩la Ohimini."
NUM,34,6,"Oñ alo̩me̩-me̩ o̩wo̩ olane̩ achʼOhimini Elile, kpai adabʼeti-wñ jo̩; e-le̩ la chʼalo̩me̩-me̩ o̩wo̩ olane̩."
NUM,34,7,E̩wñ ki ache alo̩me̩-me̩ o̩pata ate̩ la de̩: kwo Ohimini Elile le̩ me̩ ki fʼo̩me̩-me̩ hi kʼama ki ne̩ uwo Ho̩r;
NUM,34,8,"kwo uwo Ho̩r le̩ me̩ ki fʼo̩me̩-wñ hi gbogbo wa alo̩na unyi Hamat, tak alo̩me̩ le̩ atudufu Zedad;"
NUM,34,9,"tak alo̩-me̩ le̩ ate̩ nyi Zifro̩n, oñ i akpoji Hazar-enan; e-le̩ la achʼalo̩me̩-me̩ o̩wo̩ o̩pata ate̩."
NUM,34,10,Tak ame̩ ki fʼalo̩me̩-me̩ e-o̩wo̩ olodudu hi akwo Hazar-enan wa Shefam;
NUM,34,11,"tak alo̩me̩ le̩ agwo̩ru kwo Shefam wa Ribla, o̩wo̩ olodudu Ain le̩; tak alo̩me̩ le̩ ate̩ tʼo̩gane̩ alo gbogbo wa kado akolo ohimini Chine̩re̩t o̩wo̩ olodudu;"
NUM,34,12,"tak alo̩me̩ le̩ ate̩ tʼo̩gane̩ akado Jo̩rdan, ukpoji-wñ la achʼOhimini Omu ge̩. E-le̩ la achʼane̩-me̩ alu kʼalo̩me̩-wñ le daka."
NUM,34,13,"Taku Mose̩s ñwa ñw abo Israe̩l kakini, Ane̩ kʼame̩ aje̩ e̩wñ ogu alu kʼanya ero̩ aje̩ ñwu me̩ e-ki Jihofa ñwate̩ ku ma ki ko ñw abo o̩lo̩pu me̩la kpai ukpe̩reji o̩lo̩pu le̩;"
NUM,34,14,"todu o̩lo̩pu amo̩ma Rube̩n alu kʼunyi unyi amata-ma de̩, kpai o̩lo̩pu amo̩ma Gad alu kʼunyi unyi amata-ma de̩ kpai ukpe̩reji o̩lo̩pu Manasa, mʼe̩wñ ogu e-ma gba me̩;"
NUM,34,15,"amo̩lo̩pu meji kpai ukpe̩reji o̩lo̩pu le̩ mʼe̩wñ ogu e-ma gba udaba Jo̩rdan odenideni Je̩riko, o̩wo̩ olodudu le̩."
NUM,34,16,"Taku Jihofa ka ñwu Mose̩s kakini,"
NUM,34,17,"Odu aboke̩le̩ ku ma akpe̩ ane̩ le̩ ñwu me̩ ku ma je̩ e̩wñ ogu de̩: E̩leaza, atama, kpai Jo̩shua, o̩ma Nun."
NUM,34,18,Tak ame̩ ki mʼidachi okoka chi kwef o̩lo̩pu o̩lo̩pu du ku ma kpʼane̩ le̩ ki mud e̩wñ ogu-me̩.
NUM,34,19,"Odu aboke̩le̩ le̩ de̩: E̩ne̩ o̩lo̩pu Juda che Kele̩b, o̩ma Jefune."
NUM,34,20,"E̩ne̩ o̩lo̩pu amo̩ma Simeo̩n che Shemue̩l, o̩ma Amihud."
NUM,34,21,"E̩ne̩ o̩lo̩pu Be̩njamin che Elidad, o̩ma Chislon."
NUM,34,22,"E̩ne̩ o̩lo̩pu amo̩ma Dan la chʼidachiʼka, owñ che Buki, o̩ma Jogli."
NUM,34,23,"E̩ne̩ amo̩ma Jose̩f: e̩ne̩ o̩lo̩pu Manasa, la chʼidachi, owñ che Hanie̩l, o̩ma Efod."
NUM,34,24,"Oñ e̩ne̩ o̩lo̩pu amo̩ma Ifraim, la chʼidachi, owñ che Kemue̩l, o̩ma Shiftan."
NUM,34,25,"E̩ne̩ o̩lo̩pu amo̩ma Be̩njamin la chʼidachi, owñ chʼElizafan, o̩ma Parnak."
NUM,34,26,"E̩ne̩ o̩lo̩pu amo̩ma Isakar la chʼidachi, owñ che Paltie̩l, o̩ma Azan."
NUM,34,27,"Oñ e̩ne̩ o̩lo̩pu amo̩ma Ashe̩r la chʼidachi, owñ chʼAhihud, o̩ma Shelomi."
NUM,34,28,"E̩ne̩ o̩lo̩pu amo̩ma Naftali la chʼidachi, owñ che Pe̩dahe̩l, o̩ma Amihud."
NUM,34,29,Abo le̩ chʼabo ki Jihofa ñwa ñwu ma ku ma kpe̩ e̩wñ ogu ñw amo̩ma Israe̩l oj ane̩ Kenan.
NUM,35,1,"Taku Jihofa ka ñwu Mose̩s egbili Moab o̩la Jo̩rdan odenideni Je̩riko le̩ kakini,"
NUM,35,2,E̩ ki ñwa ñw amo̩ma Israe̩l ku ma ki kʼewo ewo kwef e̩wñ ogu e-ma ñw abo Lifai ku ma dodo; me̩ ki ño̩ kʼane̩ ije̩ ki lʼewo ewo-ma daka ñw abo Lifai ge̩.
NUM,35,3,"Ewo ewo le̩ la chʼutodu ma ku ma dodo o̩mo̩, oñ ane̩ ije̩ ki lʼo daka chʼutodu ame̩la-ma abe̩re̩me̩le̩ kpai ane̩-ma kpai ame̩wñ iñmi-ma chaka."
NUM,35,4,Oñ unabe̩ ane̩ ije̩ ale ewo ewo le̩ daka kʼame̩ ako ñw abo Lifai ate̩ kwʼo̩lʼaku ohibo̩wo̩ icham nyʼo̩gwo̩ko̩ lo daka.
NUM,35,5,"Tak ame̩ añwa ohibo̩wo̩ icham nyʼo̩gwo̩ko̩ meji ejo̩do̩da ewo le̩ o̩wo̩ olodudu-wñ, oñ o̩wo̩ o̩pata-wñ o̩gane̩ ño̩ chʼohibo̩wo̩ icham nyʼo̩gwo̩ko̩ meji, o̩wo̩ o̩lane̩-wñ la chʼo̩hibo̩wo̩ icham nyʼo̩gwo̩ko̩ meji, o̩wo̩ o̩pata ate̩-wñ laño̩ chʼo̩hibo̩wo̩ icham nyʼo̩gwo̩ko̩ meji ge̩, ewo le̩ ki dʼalumeji. E-le̩ la chʼane̩ ije̩ ki lʼewo ewo le̩ daka ñwu ma."
NUM,35,6,"Oñ ewo ewo ku me̩ ako ñw abo Lifai le̩ achʼewo oke̩ko̩ me̩fa le̩, e-kʼame̩ adate̩ ñw e̩ne̩ kʼi kpʼone̩ kʼi ra nyʼefu-wñ; ame̩ ñʼakʼewo o̩gbo̩ meji nyoke meji ñwu ma manyʼu ge̩."
NUM,35,7,"Ewo ewo chaka kʼame̩ ako ñw abo Lifai le̩ chʼewo o̩gbo̩ meji nyoke me̩jo̩, manyʼane̩ ije̩ ki To daka ge̩."
NUM,35,8,"Ewo ewo ku me̩ la ako ñwu ma akwʼef e-kʼabo Israe̩l ne̩ le̩, me̩ ki bʼabo o̩lo̩pu o̩lo̩pu kʼabo-ma wewe gba; me̩ ki bʼabo o̩lo̩pu kʼabo-ma chʼo̩wo̩ wane̩ gba re; alu kʼe̩wñ ogu kʼe̩ne̩ne̩ne̩ne̩ je̩ de̩ i achi ewo-wñ ñw abo Lifai."
NUM,35,9,"Taku Jihofa ka ñwu Mose̩s kakini,"
NUM,35,10,"E̩ naka ñw abo Israe̩l kakini, E̩gba ku me̩ mu Jo̩rdan daba tʼoj ane̩ Kenan,"
NUM,35,11,"e̩gba le̩ ame̩ ki chi ewo ewo jo̩ ñwu me̩ kʼi chʼewo oke̩ko̩ me̩fa, kʼe̩ne̩ kʼi kpʼone̩ kʼi ma je̩gede n, kʼi ra nyʼo̩mo̩."
NUM,35,12,"Ewo ewo le̩ la achʼo̩ke̩ko̩ ñwu me̩ tode̩gba kʼe̩ne̩ ki akpo̩chi dʼe̩ne̩ le̩ kpa, kʼakpʼone̩ le̩ ki we eku, gbogbo tak i dago o̩gba abo o̩gbadu-i ku ma fʼoji ajo̩-wñ kpa."
NUM,35,13,Ewo ewo ku me̩ kojo̩ le̩ achʼewo oke̩ko̩ me̩fa ñwu me̩.
NUM,35,14,"Ame̩ ki chi ewo me̩ta jo̩ ejudaba Jo̩rdan-i, me̩ ki la chi ewo me̩ta jo̩ oj ane̩ Kenan ge̩; kʼi chʼewo ewo oke̩ko̩."
NUM,35,15,"Ewo me̩fa-i ajo̩ ki chʼoke̩ko̩ ñw abo Israe̩l kpai ilowa kpai abane̩ omune̩ efu-ma, todu kʼe̩ne̩ du kʼi kpʼone̩, kʼi ma jegede n, kʼi ra nyʼo̩mo̩."
NUM,35,16,"I muda chʼe̩wñ kʼi du ebije gwo e̩ne̩ le̩, kʼi leku, mak akpone̩ i che; ekpa ma akpa akpone̩ tila."
NUM,35,17,"I la che̩wñ kʼi nʼokuta o̩wo̩ kʼi du nʼu alu ki bʼone̩ ekpa jo̩, kʼe̩ne̩ le̩ leku, akpone̩ i che; ekpa ma akpa akpone̩ tila."
NUM,35,18,"Abe̩k iche̩wñ ki chʼoli ki dʼo̩wo̩-wñ kʼi du fiʼo̩, ki bʼone̩ ekpa jo̩, kʼi la leku, akpone̩ i che; ekpa ma akpa akpone̩ tila."
NUM,35,19,"Akpo̩chi onugo adʼakpone̩ le̩ kpa; i de kpai owñ, i mʼu du kpa."
NUM,35,20,"I la chʼulaka-wñ i che kʼi dʼe̩wñ gwunyʼu, abe̩k i ro̩ e̩wñ dʼo, abe̩k i kpala anede owñ tak i dʼe̩wñ ro̩ dʼo, kʼe̩ne̩ le̩ leku,"
NUM,35,21,"abe̩ku ma chʼe̩nuja tak i dʼo̩wo̩-wñ gwʼo, kʼe̩ne̩ le̩ leku, maku ma adʼe̩ne̩ kʼi gwʼone̩ dajane̩ le̩ kpa tila; akpone̩ i che; akpo̩chi la akpa e̩gba kʼi de̩ kpai owñ."
NUM,35,22,"I muda che̩wñ kʼi dʼe̩wñ gwunyʼu achigili ku ma ma chʼe̩no̩la-wñ n, abe̩k i dʼe̩wñ ro̩ dʼo kʼi ma kpala unede̩ owñ n,"
NUM,35,23,"abe̩k i chʼokuta ki bo̩jo̩ ki akpʼone̩ i ne̩, kʼi ma li e̩ne̩ le̩ tak i ro̩ nin, kʼe̩ne̩ le̩ leku, kʼi ma la chʼe̩no̩la-wñ n, kʼibe ma dʼefu-wñ kʼi achʼo e̩bie̩ne̩ n;"
NUM,35,24,mak e̩gbale̩ abo o̩gbadu-i akajo̩ akpone̩ kpai akpo̩chi le̩ alu kʼoji ajo̩-i de̩;
NUM,35,25,"tak abo o̩gbadu le̩ agba e̩ne̩ kʼi kpʼone̩ kwef o̩wo̩ e̩ne̩ kʼi akpo̩chi, oñ abo o̩gbadu le̩ adʼowñ dabi wa ewo oke̩ko̩-wñ ugbo kʼi ra nyi le̩; tak owñ agugu o̩mo̩ gbogbo tak agboji amatama lile ku ma bʼekpo tʼo̩ oji le̩ leku."
NUM,35,26,"Ama iche̩wñ kʼe̩ne̩ kʼi kpʼone̩ le̩ mʼalo̩me̩ oke̩ko̩ ugbo kʼi ra nyi le̩ daba, e̩gba du kʼi chaka le,"
NUM,35,27,"kʼakpo̩chi fʼu li ejo̩do̩da alo̩me̩ ewo oke̩ko̩-wñ le̩, kʼakpo̩chi fʼakpone̩ le̩ kpa i nʼugbo kʼi ajabi o̩chi kʼi ta le̩ n."
NUM,35,28,Todu i dukpe̩ kʼi ma gugu ef ewo oke̩ko̩-wñ le̩ gbogbo tak agboji amatama lile leku; ama e̩gba kʼagboji amatama lile leku tak akpone̩ neke dabi tʼane̩-wñ kʼi ne̩.
NUM,35,29,E̩wñ-i la achʼuhio̩me̩ kpai oj ajo̩ ku ma du te̩ ñwu me̩ gbogbo nyʼo̩hio̩gu-me̩ ef odo-me̩ chaka.
NUM,35,30,"E̩ne̩ du kʼi akpa one̩, alu ame̩nibenu ma agbo̩ taku ma adʼu kpa; e̩ne̩ kate muda agbʼibenu nyʼone̩ ku ma kpa n."
NUM,35,31,Anubile̩ ge̩ ame̩ ki gbʼo̩ko̩ kʼakpone̩ kʼi fʼabi je̩ adu wa kʼi la oji o̩la-wñ tane̩ n; ekpa ma adʼu kpa chuu.
NUM,35,32,Ame̩ ki la gbʼo̩ko̩ e̩boma kʼe̩ne̩ ki ra nyʼo̩ke̩ko̩-wñ duwa kʼi la oji o̩la-wñ tane̩ kʼi dabi tʼane̩-wñ gbogbo tak atama lile ki ku n.
NUM,35,33,"Ame̩ ki ñʼakpʼane̩ ugbo ku me̩ jo̩ le̩ bie̩ abe̩le̩ n; todu e̩bie̩ akpʼane̩ bie̩, i la nʼugbo du ku ma che e̩wñ e̩boma tod ane̩ ku ma dʼe̩bie̩ dafo efu-wñ n, chai lugbo e̩bie̩ e-e̩ne̩ ki du dafo le̩."
NUM,35,34,"Me̩ ki dʼane̩ ugbo ku me̩ dodo le̩, e-kʼomi la gugu alumeji-wñ-i ji n: todu omi, Jihofa, gugu alumeji abo Israe̩l."
NUM,36,1,"Tak abo ku ma dʼoji dufu ef amata akwo̩ra unyi akwo̩ra unyi amo̩ma Gilead, owñ chʼo̩ma Makir o̩ma Manasa, kʼi chʼabo unyi unyi amata ef amo̩ma Jose̩f le̩ te̩wa, oñ ma ko̩la o̩gba Mose̩s kpai o̩gba amidachi, ku ma dʼoji dufu ef unyi unyi amata abo Israe̩l;"
NUM,36,2,"ma kakini, Jihofa ñwa ñw odu-mi kʼi kpʼane̩-i ñw abo Israe̩l kʼi chʼe̩wñ ogu-ma ku ma je̩ lugbo anya ero: Jihofa laño̩ ñwa ñw odu-mi kʼi kʼe̩wñ ogu Ze̩lo̩fe̩had, o̩maye-wa e-e̩ne̩ke̩le̩ le̩, ñw amo̩ma-wñ onobule̩."
NUM,36,3,"I la che̩wñ ku ma nʼo̩ko̩ kwef o̩lo̩pu omune̩ ef abo Israe̩l-i, mak e̩wñ ogu e-ma achi kwef e̩wñ ogu amata-wa manyu e̩wñ ogu abo o̩lo̩pu ku ma atʼo̩ le̩, abe̩le̩ ma abʼukpe̩ e̩wñ ogu e-wa wane̩."
NUM,36,4,"Tak e̩gba kʼo̩do̩ o̩ga echi e-abo Israe̩l mudako, e̩gbale̩ ma ako e̩wñ ogu-ma manyʼe̩wñ ogu abo̩lo̩pu ku ma atʼo̩ le̩: oñ e̩wñ ogu e-ma achi kwef e̩wñ ogu abo o̩lo̩pu amata e-wa."
NUM,36,5,"Taku Mose̩s ñwa ñw abo Israe̩l alu kʼo̩la Jihofa ka le̩ kakini, E̩wñ kʼabo o̩lo̩pu amo̩ma Jose̩f ka le̩ chʼochochi."
NUM,36,6,"E̩wñ ki Jihofa ñwa ñw a ugbo amo̩ma onobule̩ e-Ze̩lo̩fe̩had le̩ de̩ kakini, E̩ne̩ du ki nyo̩ ma eju ama ki ne̩; ama chai e̩ne̩ kʼi dʼef akwo̩ra unyi abo o̩lo̩pu amata-ma ama ane̩."
NUM,36,7,E̩wñ ogu e-amo̩ma Israe̩l du achi kwef o̩lo̩puʼka nyef o̩lo̩pu omune̩ n; todu e̩ne̩ne̩ne̩ne̩ abo Israe̩l agwo̩nyʼe̩wñ ogu abo o̩lo̩pu amata-wñ.
NUM,36,8,"Oñ onobule̩ du kʼi nʼe̩wñ ogu ef o̩lo̩puʼka ef amo̩ma Israe̩l, achʼo̩ya e̩ne̩ʼka kʼi chʼabo akwo̩ra unyi abo o̩lo̩pu ata-wñ, kʼe̩ne̩ne̩ne̩ne̩ ef amo̩ma Israe̩l ki ne̩ e̩wñ ogu ata-wñ."
NUM,36,9,Abe̩le̩ tak e̩wñ ogu ma ñʼachi kwef abo o̩lo̩puʼka tef abo o̩lo̩pu omune̩ n; todu abo o̩lo̩pu o̩lo̩pu Israe̩l e̩ne̩ne̩ne̩ne̩-ma agwo̩nyʼe̩wñ ogu-wñ.
NUM,36,10,Amo̩ma Ze̩lo̩fe̩had la che alu ku Jihofa ñwa ñwu Mose̩s;
NUM,36,11,"todu Mala kpai Tirza kpai Ho̩gla kpai Milka kpai Noa, amo̩ma onobule̩ Ze̩lo̩fe̩had le̩, nʼamo̩ma amo̩maye atama chʼo̩ko̩-ma."
NUM,36,12,"Ma nʼo̩ko̩-ma ef abo akwo̩ra unyi akwo̩ra unyi amo̩ma Manasa, o̩ma Jose̩f le̩; oñ e̩wñ ogu-ma kwojo̩ ñw abo o̩lo̩pu akwo̩ra unyi ata e-ma."
NUM,36,13,Abo e-le̩ chʼuko̩ kpai oji ajo̩ ku Jihofa ñwa ñw amo̩ma Israe̩l lugbo Mose̩s egbili Moab o̩la Jo̩rdan odenideni Je̩riko le̩.
DEU,1,1,"O̩la-i chʼo̩la ku Mose̩s ka ñw abo Israe̩l chaka ef aje̩tachi ejudaba Jo̩rdan ef o̩go̩ Araba me̩ru Suf, o̩ge̩ge̩de̩ Paran kpai Tofe̩l kpai Leban kpai Haze̩ro̩t kpai Dizahab."
DEU,1,2,Akwo Ho̩re̩b lʼo̩na uwo Seir wa Kede̩sh-barnea chʼule̩ o̩jo̩ me̩gwaka.
DEU,1,3,"Oñ i lewatu o̩jo̩ ejodudu ochu e̩ke̩gwaka-wñ o̩do̩ o̩gbo̩ meji-wñ Mose̩s ko̩la ñw amo̩ma Israe̩l, alu du ku Jihofa du ñw u kʼi ñwa ñwu ma,"
DEU,1,4,oñ chʼabu kʼi fu Siho̩n onu abo Amo̩r kʼi dodo He̩shbo̩n kpai O̩g onu Beshan kʼi dodo Ashte̩ro̩t ugbo E̩drei du.
DEU,1,5,"Ejudaba Jo̩rdan, oj ane̩ Moab, Mose̩s chane̩ edʼuko̩-o̩la-i ne̩rʼuma eju, i kakini,"
DEU,1,6,"Jihofa O̩jo̩-wa ka ñw a Ho̩re̩b kakini, Alu ku me̩ kpo̩kpe̩ ugbo uwo-i nyo̩ me̩;"
DEU,1,7,"me̩ murida ku me̩ kʼe̩re̩ nyʼule̩-me̩, ku me̩ nyʼane̩ uwo abo Amo̩r kpai egbili du ki me̩rʼu ef o̩go̩ Araba o̩mo̩, oj ane̩ uwo kpai ane̩ uro̩je̩ kpai ane̩ o̩wo̩ o̩pata o̩gane̩ kpai ane̩ o̩lʼohimini, ane̩ abo Kenan kpai Le̩bano̩n gbogbo wa kado ohimini e-lile, owñ chʼohimini Yufretis."
DEU,1,8,"Go, u mʼane̩ le̩ kojo̩ o̩gba-me̩ me̩; me̩ nyʼo̩mo̩ ku me̩ mʼane̩ ki Jihofa go̩ ñw amata-me̩ gba, i go̩ ñw Ebraham kpai Aise̩k kpai Jeko̩b ka kʼi adʼu ñwu ma kpai ugbe̩-ma ubi-ma ge̩."
DEU,1,9,"Omi la ka ñwu me̩ iko le̩ kakini, Omi kate neke ne̩ me̩ n;"
DEU,1,10,"Jihofa O̩jo̩-me̩ je̩ ñwu me̩ wewe-i, me̩ la go, eñini-i uwewe-me̩ dab awo ojale."
DEU,1,11,"Jihofa, O̩jo̩ e-amata-me̩, kʼi ño̩ je̩ ñwu me̩ wewe tʼalu ku me̩ de̩ le icham nyʼo̩gwo̩ko̩ ta, kʼi la de̩nyo̩ ñwu me̩, alu kʼi katane̩ ñwu me̩ le̩!"
DEU,1,12,"Ab u nale kʼomi kate ane̩ me̩ ku me̩ nʼumi oji-i, kpai adu-me̩ kpai uja-me̩?"
DEU,1,13,"Me̩ mʼabo ki nʼibe kpai abo ku ma mʼoji o̩la kpai ame̩nuwohi ko kwef o̩lo̩pu, o̩lo̩pu-me̩, oñ nako ma che amagboji-me̩."
DEU,1,14,"Taku me̩ dohi ñwu mi kakini, E̩wñ kʼuwe̩ ka le̩ nyo̩ kʼa che."
DEU,1,15,"Abe̩le̩ u mʼabo ku ma dʼoji dufu o̩lo̩pu o̩lo̩pu-me̩ ko, abo ku ma nʼibe kpai amenuwohi, oñ u mʼuma ko che amagboji-me̩, amagboji one̩ icham nyʼo̩gwo̩ko̩ icham nyʼo̩gwo̩ko̩, kpai amagboji one̩ ogume̩lu ogume̩lu, kpai amagboji one̩ ooje ooje, kpai amagboji one̩ me̩gwa e̩gwa, kpai amako̩takada ef abo o̩lo̩pu o̩lo̩pu-me̩ du."
DEU,1,16,"Tak u ñwa ñw amakajo̩-me̩ iko le̩ kakini, Me̩ ki netirʼo̩la ki dʼagbagba amo̩maye-me̩, ku me̩ fʼajo̩ o̩kpakpa ka agbagba one̩ kpai o̩maye-wñ, abe̩k ilowa ki dʼugbo-wñ."
DEU,1,17,"Me̩ki nʼe̩nejuma ef ajo̩ n; ame̩ ki netirʼame̩nale kpai amanana okujo̩; me̩ ki chokpo eju one̩ n; todu oji ajo̩ kʼO̩jo̩ dute̩ de̩; oñ o̩la ki gbiti tʼume̩ le̩, e-le̩ me̩ ko wʼugbo mi, kʼu nanetirʼu."
DEU,1,18,U laño̩ ñwa ñwu me̩ e̩wñ du ki dʼukpe̩ ku me̩ che iko le̩.
DEU,1,19,"Tak a kwo Ho̩re̩b alo, a le gu ef aje̩tachi inaina kʼi abailo kʼame̩ li le̩ ej o̩na ale tʼane̩ uwo uwo e-abo Amo̩r du, alu ki Jihofa O̩jo̩-wa ñwa ñw a; oñ a lewa Kede̩sh-barnea."
DEU,1,20,"Tak u ka ñwu me̩ kakini, Ame̩ lewa ane̩ uwo e-abo Amo̩r, e-ki Jihofa O̩jo̩-wa du ñw a."
DEU,1,21,"Go, Jihofa O̩jo̩-we̩ mʼane̩ le̩ dute̩ o̩gba-we̩ me̩; te̩gu alo kʼe̩ mʼu gba, alu ki Jihofa, O̩jo̩ amata-we̩, ka ñw e̩ le̩; e̩ ki railo n, e̩do̩-we̩ ki muda kpu n."
DEU,1,22,"Taku me̩ mute̩wa ugbo-mi chaka, oñ me̩ kakini, A ki kpe̩ aboke̩le̩ tʼuwa o̩gba, ku ma nyʼatʼane̩ le̩ todu wa, ku ma kʼohi o̩na kʼa le kʼa nyʼo̩mo̩ dabiwa ñw a, kpai ewo ewo kʼa awa no."
DEU,1,23,"O̩la le̩ la nyo̩ mi eju; oñ u mʼaboke̩le̩-me̩ me̩gweji ko, e̩ne̩ʼka e̩ne̩ʼka chʼutodu o̩lo̩pu o̩lo̩pu okoke du;"
DEU,1,24,"taku ma murida te̩gu tʼoj ane̩ uwo le̩, oñ ma lewa ef o̩go̩ E̩shko̩l, ma la fane̩ le̩ go lale."
DEU,1,25,"Taku ma mʼe̩ro e̩wñ ane̩ le̩ ka nyʼo̩wo̩-ma, oñ ma mʼu ko gwo̩ru wa ñw a, ma la mʼinabali du dabiwa ñw a, ma kakini, Ane̩ ki Jihofa O̩jo̩-wa du ñw a, chʼane̩ ki nyo̩."
DEU,1,26,"I chaka dʼabe̩le̩ ame̩ je̩ ate̩gu alo n, me̩ muda ko̩ e̩wñ ki Jihofa O̩jo̩-me̩ nʼalu-wñ ka le̩;"
DEU,1,27,"oñ me̩ jʼef unyabo-me̩ akeñmini kakini, Todabu ki Jihofa chulaka wa, todule̩ i mʼuwa ko kwʼoj ane̩ Ijipti dufu, kʼi mʼuwa ko nyʼef o̩wo̩ abo Amo̩r, ku ma fʼuwa chile̩che̩ rinyo̩."
DEU,1,28,"Ugbo a te̩gu nyi ta? amo̩maye-wa le̩ je̩ ñw e̩do̩ ko̩ wa biyoo, abu ku ma kakini, Abo le̩ gbe̩ tʼuwa le, ma ño̩ gbo̩gba tule; ewo ewo-ma tabale, aku-ma gba kad efojale; a laño̩ fʼamo̩ma Anak li o̩mo̩ ge̩."
DEU,1,29,"Tak u ka ñwu me̩ kakini, Me̩ ki gagogodo n, me̩ ki la railo ma n."
DEU,1,30,"Jihofa O̩jo̩-me̩ kʼi atʼume̩ o̩gba le̩, owñ onugo ajogu todu me̩, alu kʼi che ñwu me̩ eju-me̩ oj ane̩ Ijipti,"
DEU,1,31,"kpai ef aje̩tachi, ugbo kʼe̩ li ka ku Jihofa O̩jo̩-we̩ ne̩ we̩, alu kʼone̩ ane̩ e̩ma-wñ, ej o̩na du kʼame̩ le, gbogbo taku me̩ wʼugbo-i."
DEU,1,32,I chaka chʼef e̩wñ le̩ du ame̩ dʼo̩la Jihofa O̩jo̩-me̩ rʼochochi n;
DEU,1,33,"owñ la tʼume̩ o̩gba ej o̩na le̩, kʼi tene uña ñwu me̩ ku me̩ fʼunyabo-me̩ fa o̩mo̩, i la le ef una odu kʼi ña me̩ o̩na ku me̩ ale, oñ i le ef akpa o̩ro̩ka."
DEU,1,34,"Taku Jihofa gbo̩ omu uko̩la-me̩, oñ i bi eju, i la go kakini,"
DEU,1,35,E̩ne̩ kate ef abo o̩gba e̩bie̩ne̩-i ali ane̩ ki nyo̩ kʼu go̩ kʼu nadu ñw amata-me̩ le̩ n.
DEU,1,36,"Chai Kele̩b, o̩ma Jefune; owñ le̩ ali, oñ nadʼane̩ e-kʼi dʼe̩re̩-wñ wa tʼo̩ le̩ ñw u kpai amo̩ma-wñ, todabu kʼi tu Jihofa ubi ogbolo!"
DEU,1,37,"Jihofa ño̩ we̩do̩ bʼumi todu me̩ ge̩, i kakini, Uwe̩ onugo agudu nyʼo̩mo̩ n;"
DEU,1,38,"Jo̩shua, o̩ma Nun, kʼi dago o̩gba-me̩-i, owñ agudu nyʼo̩mo̩; dʼugbe̩do̩ ñw u, todu owñ le̩ aje̩ ñw abo Israe̩l ku ma je̩ ane̩ le̩ ogu."
DEU,1,39,"Anubi le̩ ge̩, amo̩ma-me̩ egini-i, kʼame̩ kakini, Ogu aje̩ ma, kpai abimo̩to̩-me̩, ku ma ma mʼe̩nyo̩ abe̩k e̩bie̩ne̩ tʼeñini-i ta n, ama le̩ agudu nyʼo̩mo̩, ama oñ nakʼo ñwu kʼama ki ne̩."
DEU,1,40,"I muda chʼame̩, me̩ murida, ku me̩ kʼe̩re̩ nyʼule̩-me̩ nyʼef aje̩tachi lʼo̩na ohimini Ekpikpa."
DEU,1,41,"Taku me̩ dohi, me̩ la ka ñwu mi kakini, A du Jihofa re me̩; a te̩gu alo kʼa jogu, alu ki Jihofa, O̩jo̩-wa, ñwa ñwu wa. Tak e̩ne̩ne̩ne̩ne̩-me̩ fʼo̩la ogu-wñ ji, oñ me̩ jibenu ete̩gu tʼane̩ uwo le̩."
DEU,1,42,"Taku Jihofa ka ñwu mi kakini, E̩ ka ñwu ma kakini, Me̩ ki te̩gu lo n, me̩ ki la jogu n, todu omi dʼefu-me̩ n; tode̩gba kʼame̩nebi-me̩ agwo me̩ dajane̩."
DEU,1,43,"U ka abe̩le̩ ñwu me̩, me̩ la nyʼeti n; me̩ muda lañu rʼu o̩la ki Jihofa nʼalu-wñ ka le̩, oñ me̩ fʼibenu je̩, me̩ la mute̩gu nyʼane̩ uwo le̩."
DEU,1,44,"Tak abo Amo̩r, ku ma dodo ane̩ uwo le̩, kwo dufu akobʼume̩, oñ ma fu me̩ ne alu kʼamiño̩ anʼone̩, oñ ma gwo me̩ dajane̩ Seir gbogbo wa Ho̩rma."
DEU,1,45,"Taku me̩ mudabiwa araku o̩gba Jihofa; Jihofa muda gbʼomu-me̩ n, i la nʼeti ru me̩ n."
DEU,1,46,"Abe̩le̩ me̩ kwogugu Kede̩sh o̩jo̩ wewe, alu kʼo̩jo̩-wñ ku me̩ je̩ o̩mo̩ de̩."
DEU,2,1,"Tak a murida, oñ a kʼe̩re̩ nyʼule̩-wa alo tʼaje̩tachi lʼo̩na ohimini Ekpikpa, alu ki Jihofa ka ñwu mi; oñ a talʼuwo Seir daka o̩jo̩ ki ma nʼaluka n."
DEU,2,2,"Taku Jihofa ka ñwu mi, kakini,"
DEU,2,3,"Uwo ku me̩ tʼale daka-i, i nyo̩ me̩; murida tʼo̩wo̩ o̩pata ate̩."
DEU,2,4,"E̩ ki nañwa ñw amone̩-i, kakini, Ame̩ alale gu ef ane̩ amo̩maye-me̩, amo̩ma Iso̩ kʼama dodo Seir le̩ du; ma la arailo me̩. Todule̩ me̩ nafʼo̩la-me̩ de nyo̩nyo̩;"
DEU,2,5,"me̩ kʼuja bʼama n; todu nabʼane̩ e-ma du ñwu me̩ n, i chaka chʼugbo kʼadaba e̩re̩ amʼane̩ nabu ñwu me̩ n, todu omi mʼuwo Seir du ñw Iso̩ kʼi ne̩."
DEU,2,6,"Ame̩ ki nʼo̩ko̩ la uje̩wñ ugbo ma, kʼame̩ ki je̩; me̩ ki ño̩ nʼo̩ko̩ la omiofo ugbo ma, kʼame̩ ki ñmo̩."
DEU,2,7,Todu Jihofa O̩jo̩-we̩ mʼe̩nyo̩ du ñw e̩ ef uko̩lo̩ du kʼo̩wo̩-we̩ che; i chema ule̩ kʼe̩ le gu aje̩tachi inaina-i du; o̩do̩ o̩gbo̩ meji-i Jihofa O̩jo̩-we̩ te̩tadʼugbo we̩; e̩wñ du ñʼuwe̩ n.
DEU,2,8,"Abe̩le̩ oñ a kwobʼamo̩maye-wa, amo̩ma Iso̩ ku ma dodo Seir te̩ le, a kwobʼo̩na Araba kpai Elat kpai E̩zion-geba te̩."
DEU,2,9,"Taku Jihofa ka ñwu mi kakini, E̩ ki kpala nyu Moab in, e̩ ki la ko bʼuma n, todu nabʼane̩-ma ñw e̩ kʼe̩ ne̩ n; todabu kʼomi mu Ar ko ñw amo̩ma Lo̩t ku ma ne̩."
DEU,2,10,"(Abo Emim dodo o̩mo̩ o̩gbo̩gba, amone̩ le̩ gbe̩, ma la wewe, ma chʼe̩gbo̩gba dabu amAnak:"
DEU,2,11,ma ño̩ fʼabo le̩ lo rʼef abo Refaim alu ku ma che abo Anak; abo Moab muda do̩ ma ko Emim.
DEU,2,12,"Abo Ho̩r ño̩ dodo Seir o̩gbo̩gba, ama amo̩ma Iso̩ gbʼe̩gu-ma je̩, ma fʼuma chile̩che̩ kwʼo̩gba-ma, taku ma kwododo o̩mo̩ koji ma, alu kʼabo Israe̩l che kpai ane̩ ki Jihofa ko ñwu ma ku ma ne̩.)"
DEU,2,13,Me̩ kwane̩ fai ku me̩ daba aji Ze̩re̩d-i. Oñ a mʼaji Ze̩re̩d daba.
DEU,2,14,"Abu kʼa kwo Kede̩sh-barnea gbogbo tak a wʼudaba ukpolo Ze̩re̩d le̩, chʼo̩do̩ ogue̩gwa nyoke me̩jo̩, gbogbo tak o̩gba aboke̩le̩ ku ma bʼoko ogu jo̩ iko le̩ du lie̩ bʼalumeji uru-i te̩, alu ki Jihofa go̩ ñwu ma."
DEU,2,15,"Oñ o̩wo̩ Jihofa woji nʼuma, kʼi fʼuma kpa mʼane̩ bʼalumeji uru le̩ te̩, gbogbo taku ma lie̩ kpa."
DEU,2,16,"Abe̩le̩ i lewatu e̩gba kʼaboke̩le̩ du ku ma chʼabʼogu lie̩ rinyo̩, ku ma leku bʼef amone̩ le̩ te̩,"
DEU,2,17,"taku Jihofa ka ñwu mi kakini,"
DEU,2,18,"Uwe̩ adaba alo̩-me̩ Moab, owñ chʼAr le̩, eñini;"
DEU,2,19,"oñ e̩gba kʼe̩ lewa me̩rʼamo̩ma Amo̩n le̩, e̩ ki kpala nyu ma n, e̩ ki la ko bʼama n; todu nabʼane̩ amo̩ma Amo̩n ñw e̩ kʼe̩ ne̩ n, todu u mʼu du ñw amo̩ma Lo̩t ku ma ne̩."
DEU,2,20,"(O̩mo̩ ma ño̩ fulo rʼef ane̩ abo Refaim ge̩; abo Refaim dodo o̩mo̩ igbele, ama abo Amo̩n do̩ ma ko̩ abo Zamzum;"
DEU,2,21,"amone̩-wñ gbe̩gbe̩, ma ño̩ wewe, ma la gba dab abo Anak; Jihofa muda fu ma chile̩che̩ rʼo̩gba-ma; taku ma gbʼe̩gu-ma je̩, oñ ma kwododo koji ma;"
DEU,2,22,"alu kʼi che amo̩ma Iso̩ ku ma dodo Seir, e̩gba kʼi fʼabo Ho̩r chile̩che̩ rʼo̩gba-ma; kʼama la gbʼe̩gu-ma je̩, oñ ma kwododo o̩mo̩ koji ma gbogbo tʼeñini."
DEU,2,23,"I chʼe-amAfim ku ma dodo ikpo unyi ikpo unyi jo̩ gbogbo wa Gaza, abo Kafto̩r ku ma kwefu Kafto̩r dufu wa, fu ma chile̩che̩ rinyo̩ oñ ma kwododo koji ma.)"
DEU,2,24,"Me̩ kwane̩, me̩ kʼe̩re̩ nyʼule̩-me̩, ku me̩ mʼukpolo Amo̩n daba; go, omi mu Siho̩n e̩ne̩ Amo̩r, kʼi chʼonu He̩shbo̩n, du tʼuwe̩ o̩wo̩, kpai ane̩-wñ ge̩; me̩ ki chane̩ e̩gba ane̩ le̩, ku me̩ kʼogu bʼo̩."
DEU,2,25,"Eñini kide̩ nachane̩ edu ailo-we̩ kpai e̩gahi-we̩ bʼoji amone̩ ku ma jo̩ ugbo du o̩gane̩ efojale ma; ama agbo̩ uwohi-we̩, oñ o̩la-ma aga, e-we̩ la awo̩ ma."
DEU,2,26,"Abe̩le̩ u fʼamonuche̩ kpe̩ nyʼef i aje̩tachi Ke̩demo̩t ugbo Siho̩n, onu He̩shbo̩n, kpai o̩la ure̩do̩, u kakini,"
DEU,2,27,"Je̩ ñwu mi lale gu ef ane̩-we̩ du; natʼo̩na o̩na kate alo̩, nana tʼawo̩to̩ abe̩k awohi n."
DEU,2,28,"Eta uwe̩ ki ta uje̩wñ ñwu mi la, kʼomi kʼu je̩; kʼe̩ dʼomiofo ñwu mi ñmo̩, kʼe̩ gbʼo̩ko̩-wñ; je̩ ñwu mi le̩ e̩re̩ ofo lale gudu ofo,"
DEU,2,29,"alu kʼamo̩ma Iso̩ ku ma dodo Se̩ir, kpai abo Moab ku ma dodo Ar che ñwu mi; gbogbo tak u mu Jo̩rdan daba tʼoj ane̩ e-ki Jihofa O̩jo̩-wa adu ñw a."
DEU,2,30,"Siho̩n, onu He̩shbo̩n, muda je̩ ñw a lale gu owñ du n; todu Jihofa O̩jo̩-we̩ je̩ ñw e̩do̩-wñ no̩, oñ i dʼe̩do̩ e̩gbiti ñw u, todu kʼi mʼowñ du tʼuwe̩ o̩wo̩ alu ki de̩ eñini-i."
DEU,2,31,"Taku Jihofa ka ñwu mi kakini. Go, u chane̩ edu Siho̩n kpai ane̩-wñ te̩ o̩gba-we̩ me̩; e̩ chane̩ egba todu kʼuwe̩ ki ne̩ ane̩-wñ."
DEU,2,32,"Taku Siho̩n kwodufu akobʼuwa, owñ kpai abo-wñ chaka, ma lewa Jahaz ku ma jogu."
DEU,2,33,Taku Jihofa O̩jo̩-wa mʼowñ du te̩ ñw a; oñ a fʼowñ kpai amo̩ma-wñ e̩ne̩ke̩le̩ kpai amone̩-wñ chaka gwoda.
DEU,2,34,"A la mʼewo ewo-wñ chaka gba iko le̩, oñ a mʼewo du kʼone̩ jʼefu-wñ kojo̩ ñw O̩jo̩, tʼaboke̩le̩, tʼabobule̩, tʼabo-ma egini; a tʼe-i du no̩ tane̩ n;"
DEU,2,35,"chai ame̩la abe̩re̩me̩le̩ kate a muko chʼe̩wñ aluje̩ ñw o̩la-wa, manyʼane̩ ewo ewo kʼa ko le̩."
DEU,2,36,"Akwo Aroe̩r, ki dʼeti ukpolo Amo̩n le̩, kpai ewo ki dʼef ukpolo-wñ gbogbo wa Gilead, ewo du ki tʼuwa o̩wo̩ le do̩mo̩ n; Jihofa O̩jo̩-wa mʼe̩wñ le̩ chaka ko jo̩ ñw a."
DEU,2,37,"Chai ane̩ amo̩ma Amo̩n oñ e̩ ma te̩ me̩ru n; owñ chʼo̩la aji Jabo̩k chaka, kpai ewo ewo ane̩ uwo-wñ, kpai ugbo du ki Jihofa O̩jo̩-wa fʼuwa naba enyʼo̩mo̩."
DEU,3,1,"Tak a murida, oñ a mute̩gu le rʼo̩na Beshan; tak O̩g, onu Beshan, ko dufu okobʼuwa, owñ kpai abo-wñ chaka wa ku ma jogu kpai awa E̩drei."
DEU,3,2,"Taku Jihofa ka ñwu mi kakini, E̩ ki railo owñ n; todu u mʼowñ kpai amone̩-wñ chaka kpai ane̩-wñ ko nyʼuwe̩ o̩wo̩ me̩; uwe̩ la achʼowñ alu kʼe̩ che Siho̩n, onu abo Amo̩r, kʼi dodo He̩shbo̩n le̩."
DEU,3,3,"Abe̩le̩ Jihofa O̩jo̩-wa, ño̩ mu O̩g, onu Beshan, kpai amone̩-wñ chaka ko nyʼuwa o̩wo̩ ge̩; tak a fʼu gwoda gbogbo tak e̩ne̩ du ma ño̩ bo̩ ñw u ge̩ n."
DEU,3,4,"A la mʼewo-wñ chaka ko iko le̩; ewo okate kʼa ma bʼuma gba n do̩mo̩ n; ewo-wñ chʼo̩gbo̩ me̩ta, kpai ane̩ du ki le Argo̩b daka, owñ chʼojane̩ O̩g Beshan."
DEU,3,5,Ewo-i chaka chenʼo̩kpe̩ kpai aku ki gbo̩gba kpai e̩wñ uro̩na kpai oli ugbo̩lo̩ ku ma ko kofida-wñ; manyʼadogbe adogbe wewe ki ma nʼaku n.
DEU,3,6,"Oñ a mʼuma kojo̩ ñw O̩jo̩ chaka, alu kʼa che Siho̩n onu He̩shbo̩n, a mʼewo du kʼone̩ jʼefu-wñ kojo̩ ñw O̩jo̩ hioko manyʼaboke̩le̩ kpai abobule̩ kpai abo-ma egini."
DEU,3,7,"Ama ame̩la-ma abe̩re̩me̩le̩ du kpai ane̩ kʼogu je̩ ewo ewo, e-le̩ a muko chʼe̩wñ aluje̩ ñw o̩la-wa."
DEU,3,8,"Abe̩le̩ a bʼamonu Amo̩r meji ku ma jʼejudaba Jo̩rdan gbʼane̩, akwo ukpolo Arno̩n gbogbo wa uwo He̩rmo̩n,"
DEU,3,9,"(abo Saido̩n la do̩ He̩rmo̩n le̩ ko̩ Sirion, oñ abo Amo̩r dʼo̩ ko̩ Senir),"
DEU,3,10,"owñ chʼewo ewo egbili le̩ chaka kpai Gilead chaka kpai Beshan chaka gbogbo wa Saleka kpai E̩drei, kʼi chʼewo ewo ojane̩ O̩g Beshan."
DEU,3,11,"(Todu O̩g onu Beshan kate bo̩ ef e̩bo̩bo̩ abo Refaim; go, ate̩-wñ chʼate̩ ebije; e-le̩ de̩ Raba e-amo̩ma Amo̩n in? ujiji-wñ chʼohibo̩wo̩ me̩la, unula-wñ la chʼohibo̩wo̩ me̩le̩, alu kʼohibo̩wo̩ e-one̩ de̩.)"
DEU,3,12,"A mʼane̩ le̩ gba kʼa ne̩ iko le̩. Akwo Aroe̩r e-ki dʼo̩la ukpolo Amo̩n le̩ kpai ukpe̩reji ane̩-uwo e-Gilead kpai ewo ewo-wñ, u mʼu ko ñw abo Rube̩n kpai abo Gad;"
DEU,3,13,"tak ane̩ Gilead kibo̩, kpai o̩chaka ane̩ Beshan, ojane̩ O̩g le̩, owñ chʼane̩ ki le Argo̩b daka du, u muko ñw ukpe̩reji abo o̩lo̩pu Manasa. (Ma la do̩ o̩chaka ane̩ Beshan ko̩ ane̩ Refaim."
DEU,3,14,"Jair o̩ma Manasa mʼojane̩ Argo̩b chaka gba, gbogbo wʼalo̩me̩ abo Ge̩shur kpai abo Maakat, oñ i du Beshan hi odu o̩la-wñ ko̩ Hafo̩t-jair, gbogbo tʼeñini.)"
DEU,3,15,U la mu Gilead du ñwu Machir.
DEU,3,16,"Oñ u mʼane̩ akwo Gilead gbogbo wʼukpolo Amo̩n ko ñw abo Rube̩n kpai abo Gad, alumeji ukpolo le̩ chʼalo̩me̩-wñ gbogbo wa ukpolo Jabo̩k, kʼi chʼalo̩me̩ ane̩ abo Amo̩n le̩;"
DEU,3,17,"Araba ge̩ kpai Jo̩rdan kpai alo̩me̩-wñ, akwo Chine̩re̩t gbogbo wʼohimini Araba, owñ chʼOhimini Omu, e̩re̩ uwo Pisga o̩wo̩ olodudu-wñ."
DEU,3,18,"Oñ u ñwa ñwu me̩ iko le̩ kakini, Jihofa, O̩jo̩-me̩, mʼane̩-i chaka ko ñwu me̩ ku me̩ ne̩; e̩ne̩ du efu-me̩ ku me̩ gbiti bʼogu jo̩ ki fʼo̩la ogu ji adaba rʼamo̩maye-me̩, amo̩ma Israe̩l-i, o̩gba."
DEU,3,19,"Chai amo̩ya-me̩ kpai abo-me̩ egini kpai ame̩wñukpa-me̩ u chema ka kʼame̩ nʼame̩wñukpa nana abo e-le̩ ajʼewo ewo-me̩ kʼomi ko ñwu me̩ le̩,"
DEU,3,20,"gbogbo taku Jihofa ki dʼuñmi ñw amo̩maye-me̩, alu kʼi du ñwu me̩-i, kʼama ño̩ gwo̩nyʼane̩ e-ki Jihofa O̩jo̩-me̩ ako ñwu ma ejudaba Jo̩rdan-i; e̩gbale̩ tak e̩ne̩ne̩ne̩ne̩-me̩ adabi tʼe̩wñ kʼi ne̩ kʼomi ko ñwu me̩ le̩."
DEU,3,21,"U laño̩ ñwa ñwu Joshua iko le̩, kakini, E̩ nʼeju-we̩ do e̩wñ du ki Jihofa O̩jo̩-we̩ chʼamonu meji-i; abe̩le̩ oñ Jihofa achʼojane̩ du ugbo kʼuwe̩ adaba nyi le̩."
DEU,3,22,"Ame̩ ki railo ma n; todu Jihofa, O̩jo̩-me̩, owñ le̩ chʼe̩ne̩ kʼi ajogu todu me̩."
DEU,3,23,"Tak u gbo̩ko̩bi Jihofa iko le̩, kakini,"
DEU,3,24,"O Ondu Jihofa, echane̩ uwe̩ chane̩ edʼunana-we̩ ña adu-we̩ me̩, kpai o̩wo̩-we̩ ki gbiti; todu O̩jo̩ e-ugbo dʼefojale abe̩k ane̩-ile̩-i kʼi neke che alu kʼuko̩lo̩ e-we̩ de̩, kpai alu kʼukpahiu-we̩ de̩?"
DEU,3,25,"Nagbo̩ko̩bʼe̩ kʼe̩ je̩ ñwu mi daba kʼu li ane̩ ki nyo̩ ki dʼudaba Jo̩rdan-i, ane̩ uwo ki nyo̩ le̩ kpai Le̩bano̩n."
DEU,3,26,"Jihofa muda we̩do̩ru mi todu me̩, oñ i ma gbʼo̩la-mi n; taku Jihofa ka ñwu mi kakini, I bʼuwe̩ jo̩ ke; e̩ ki dʼo̩la le̩ wane̩ aka ñwu nu ge̩ n."
DEU,3,27,"Mute̩gu tʼoj uwo Pisga, kʼe̩ chi eju-we̩ nyʼate̩ ago o̩wo̩ olane̩ kpai o̩wo̩ o̩pata ate̩ kpai o̩wo̩ o̩pata o̩gane̩ kpai o̩wo̩ olodudu, kʼe̩ la nʼeju-we̩ agʼo; todu uwe̩ ñʼadaba Jo̩rdan in."
DEU,3,28,"E̩ muda fʼuko̩-wñ te̩ ñwu Jo̩shua kʼe̩ la dʼugbe̩do̩ ñw u, kʼe̩ dʼugbiti ñw u; todu owñ atʼamone̩-i o̩gba daba, owñ la aje̩ ñwu ma gbʼane̩ kʼuwe̩ ali le̩."
DEU,3,29,Oñ a kwogugu o̩go̩ ki akpejuru Be̩t-peo̩r.
DEU,4,1,"Fai, O Israe̩l, me̩ netirʼo̩la uhio̩me̩ kpai oji ajo̩ kʼu nako̩ me̩-i, ku me̩ che; todu kʼame̩ ki deju, ku me̩ nyʼo̩mo̩ agba ane̩ ki Jihofa, O̩jo̩ amata-me̩, adu ñwu me̩."
DEU,4,2,"Ame̩ ki butʼo̩la kʼu ñwa ñwu me̩-i n, me̩ ki la bu wane̩ n; kʼame̩ ki de uko̩ Jihofa O̩jo̩-me̩ e-kʼu nañwa ñwu me̩."
DEU,4,3,Eju-me̩ li e̩wñ ki Jihofa che ugbo o̩la Beal-peo̩r le̩; todu Jihofa O̩jo̩-we̩ fʼaboke̩le̩ du ku ma tu Beal-peo̩r ubi chile̩che̩ rinyo̩ bʼalumeji-me̩ te̩;
DEU,4,4,"ame̩ ku me̩ muda yamo̩ Jihofa, O̩jo̩-me̩, okoke me̩ du deju tʼeñini."
DEU,4,5,"Go, omi fʼo̩la uhio̩me̩ kpai oji ajo̩ ko̩ me̩ alu ki Jihofa O̩jo̩-mi ñwa ñwu mi kʼame̩ ki chʼabe̩le̩ oj ane̩ ugbo kʼame̩ anyi ku me̩ ne̩-i."
DEU,4,6,"Todule̩ me̩ ki de ku me̩ che tʼeju-wñ; todu e-le̩ achʼibe-me̩ kpai oji o̩la ku me̩ ma eju amone̩, ku ma gbo̩ o̩la uhio̩me̩-i du ku ma akakini, Ochochi abo uche̩ichi inaina-i chʼamone̩ ki nʼibe ku ma la mʼoji o̩la gbe̩."
DEU,4,7,"Todu ugbo abo uche̩ichi amone̩ lileʼka de̩, ku ma nʼO̩jo̩ ki me̩ru ma, alu ki Jihofa O̩jo̩-we̩ de̩ e̩gba du kʼa kwadʼo̩?"
DEU,4,8,Oñ ugbo abo uche̩ichi lile kʼi nʼo̩la uhio̩me̩ kpai oji ajo̩ alu kʼuko̩-o̩la-i kʼu nadu te̩ ñwu me̩ eñini-i de̩ taa?
DEU,4,9,"E-i kate, e̩ ki fʼo̩la-we̩ de, kʼe̩ la che̩do̩chacha kʼe̩ fʼonugo-we̩ de, tode̩gba kʼe̩ gbenyo̩ e̩wñ kʼeju-we̩ li, tode̩gba ki akwo bʼef e̩do̩-we̩ te̩ o̩jo̩ udeju-we̩ okate; uwe̩ ki la je̩ ñw amo̩ma-we̩ kpai amo̩ma amo̩ma-we̩ fʼu ma."
DEU,4,10,"O̩jo̩ kʼe̩ dago o̩gba Jihofa O̩jo̩-we̩ Ho̩re̩b le̩, e̩gba ku Jihofa ka ñwu mi kakini, Fʼamone̩ le̩ do̩ jeju ñwu mi, kʼu naje̩ ñwu ma gbo̩ o̩la-mi, kʼama ki ko̩che̩ erailo mi o̩jo̩ du ku ma deju ile̩-i, kʼama ki ño̩ ko̩ amo̩ma-ma abe̩le̩ ge̩."
DEU,4,11,"Tak ame̩ te̩wa dago e̩re̩ uwo le̩, oñ una najo uwo le̩ gbogbo tʼo̩ge̩ge̩de̩ efojale, kʼe̩chubi kpai akpa kpai e̩chubi gbe̩m du te̩."
DEU,4,12,"Taki Jihofa ko̩la ñwu me̩ kwef alumeji una le̩; ame̩ gbo̩ omu uko̩la, me̩ muda li alu kʼi de̩ n; chai omuko̩la kate do̩mo̩."
DEU,4,13,"Tak I dʼo̩la alo-wñ kʼi kpe̩ kajane̩ ñwu me̩, owñ chʼe-kʼi ñwa ñwu me̩ ku me̩ che, owñ chʼo̩la me̩gwa le̩; oñ i fʼu ko̩ nyʼalo okuta meji."
DEU,4,14,"Taki Jihofa ñwa ñwu mi iko le̩ kʼu ko̩ me̩ o̩la uhio̩me̩ kpai oji ajo̩, kʼame̩ ki che teju-wñ oj ane̩ ugbo ku me̩ adaba nyi ku me̩ ne̩ le̩."
DEU,4,15,"Todule̩ me̩ nafʼo̩la-me̩ de nyo̩nyo̩. Todu me̩ li alu kʼi de̩ eju o̩jo̩ ki Jihofa ko̩la ñwu me̩ Ho̩re̩b kwef alumeji una le̩ re n,"
DEU,4,16,"nago, tode̩gba ku me̩ kpa o̩la-me̩ bie̩, ku me̩ chane̩ eda ojibo ki biu e̩wñʼka, dagba i biu o̩ko̩ abe̩k o̩ya,"
DEU,4,17,"dagba i biu e̩la abe̩re̩me̩le̩ kʼa dʼile̩ʼka, dagba i biu e̩we̩ʼka kʼi nʼika kʼi awu ojale,"
DEU,4,18,"dagba i biu e̩wñ kʼi afa ane̩pe̩te̩ʼka, dagba i biu e̩ja kʼi dʼef omi o̩gane̩ ile̩-iʼka;"
DEU,4,19,"tode̩gba kʼuwe̩ achi eju-we̩ nyʼojale kʼe̩ fʼolu abe̩k ochu abe̩k awo awo li, owñ chʼe̩wñ uwewe ojale le̩, ku ma fʼuwe̩ fa ubi kʼe̩ dojikane̩ ñwu ma, kʼe̩ re̩ e̩wñ ki Jihofa O̩jo̩-we̩ kpe̩ ñw amone̩ du kʼi dʼo̩gane̩ ojale-i."
DEU,4,20,"Ama Jihofa mʼume̩ ko, oñ i ko me̩ kwef aido ebije le̩ dufu, owñ chʼakwʼIjipti, kʼame̩ ki chʼamone̩ ki chʼe̩wñ ogu kʼi aje̩, alu ki de̩ eñini-i."
DEU,4,21,"Anubile̩ ge̩, Jihofa we̩do̩rʼumi todu me̩, oñ i fu go̩ ka kʼomi adaba Jo̩rdan in, kʼomi ma anyi oj ane̩ ki nyo̩ e-ki Jihofa O̩jo̩-we̩ adu ñw e̩ kʼe̩ je̩ le̩ n."
DEU,4,22,"Eku naku oj ane̩-i, nadaba Jo̩rdan in; ame̩ muda adaba, me̩ la agbʼane̩ ki nyo̩ le̩."
DEU,4,23,"Me̩ fʼo̩la-me̩ de, tode̩gba ku me̩ gbenyo̩ alo Jihofa, O̩jo̩-me̩, owñ chʼe-kʼi kpe̩ kpai ame̩ taku me̩ fʼojibo bo̩ ki dab e̩wñʼka ki Jihofa, O̩jo̩-we̩, funaba ñw e̩ le̩."
DEU,4,24,"Todu Jihofa, O̩jo̩-we̩, chʼuna kʼi afʼe̩wñ lie̩, O̩jo̩ ajogu i che."
DEU,4,25,"E̩gba kʼuwe̩ abi amo̩ma, kpai amaaju, kʼame̩ la kpo̩kpe̩ oj ane̩ le̩, ku me̩ kpa o̩la-me̩ bie̩ ku me̩ la da ojibo kʼi biu e̩wñʼka, kʼame̩ la fʼe̩wñ e̩bie̩ne̩ che eju Jihofa, O̩jo̩-we̩, kʼe̩ nyʼu uwe̩do̩;"
DEU,4,26,"nado̩ efojale kpai ile̩-i ku ma gba ibenu nyʼume̩ eñini-i, ka kʼelenyo̩ ame̩ alenyo̩ bʼane̩ le̩ te̩ hioko faifai, owñ chʼugbo ku me̩ adaba Jo̩rdan anyi kʼame̩ ki ne̩ le̩; ame̩ akwojolugbo o̩mo̩ n, me̩ muda achile̩che̩ rinyo̩ hioko."
DEU,4,27,"Jihofa la akpa me̩ tuka rʼef amone̩ amone̩, tak ame̩ abo rere ef abo uche̩ichi uche̩ichi ugbo ki Jihofa ane̩ me̩ nyi."
DEU,4,28,"O̩mo̩ me̩ la are̩ amo̩jo̩ oli kpai okuta kʼo̩wo̩ one̩ che, e-kʼi ma la gane̩ n, i la gbʼo̩la n, i la aje̩ e̩wñ n, i la gbulu n."
DEU,4,29,"Me̩ muda ajʼo̩mo̩ atejane̩ Jihofa, O̩jo̩-we̩, tak uwe̩ ali owñ, owñ chʼe̩gba kʼe̩ nʼe̩do̩-we̩ chaka kpai onugo-we̩ chaka tejane̩-wñ."
DEU,4,30,"E̩gba kʼuwe̩ dʼef o̩pe̩cha-we̩, kʼe̩wñ-i du lewa bʼuwe̩ ma, e̩gba o̩jo̩ otitala, uwe̩ adabi wʼugbo Jihofa O̩jo̩-we̩, kʼe̩ la anetiru omuko̩la-wñ,"
DEU,4,31,"todu Jihofa, O̩jo̩-we̩, chʼO̩jo̩ kʼi ali ejumomi one̩; i adeyakpʼuwe̩ n, i la akpʼuwe̩ bie̩ rinyo̩ n, i agbenyo̩ alo kʼi go̩ ñw amata-we̩ le̩ n."
DEU,4,32,"Todu e̩ natene o̩la o̩jo̩ ki lale fai ta, e-ki do̩mo̩ o̩gba taku ma bi we̩, akwe̩gba kʼO̩jo̩ nyi one̩ ile̩-i, e̩ natene kwo ukpoji ojaleʼka gbogbo tʼukpoji-wñ ekeji, e̩wñ inaina e̩go̩-i do̩mo̩ mama me̩? abe̩ku ma gbʼinabali e̩wñʼka kʼi dab owñ?"
DEU,4,33,"One̩ gbo̩ omuko̩la O̩jo̩ kʼi dʼalumeji una ako̩la, alu kʼuwe̩ gbo̩ le̩, kʼe̩ne̩ le̩ deju ta?"
DEU,4,34,"Abe̩k O̩jo̩ʼka che kʼi nyʼako abo uche̩ichiʼka kwʼalumeji abo uche̩ichi omune̩, lugbo ejama, kpʼujiwe, kpʼe̩wñ uno̩ eche, kpai ogu eja, kpai o̩wo̩ ki gbiti, kpai o̩wo̩ kʼi nadala te̩, kpai e̩wñ ubailo inaina, alu ki Jihofa, O̩jo̩-me̩, che ñwu me̩ Ijipti eju-me̩ meji-i chaka?"
DEU,4,35,"Ma dʼe-le̩ ñʼuwe̩, kʼuwe̩ ki ma ka ki Jihofa chʼO̩jo̩; i nʼomune̩ tʼowñ le n."
DEU,4,36,"I je̩ ñw e̩ gbo̩ omuko̩la-wñ kwʼefojale; todu kʼi kʼuwe̩ o̩la; i ño̩ je̩ ñw e̩ li una-wñ inaina ile̩-i, uwe̩ la gbo̩ o̩la kʼi ka alumeji una le̩."
DEU,4,37,"Oñ todabu kʼi fe̩do̩ amata-we̩, i la mʼugbe̩-ma ko ñw o̩la-wñ ubi-ma ge̩, eju-wñ dʼane̩ oñ i nʼukpahiu-wñ ki nana dʼe̩ kwʼIjipti dufu,"
DEU,4,38,"i la fʼabo uche̩ichi uche̩ichi ki wewe ki ño̩ gbiti tʼuwe̩ le ne dufu rʼo̩gba-we̩, kʼi dʼuwe̩ wʼejefu-i, kʼi mʼane̩-ma ko ñw e̩ kʼi mud e̩wñ ogu kʼe̩ je̩, alu ki de̩ eñini-i."
DEU,4,39,"Todule̩ e̩ ki ma eñini kide̩, kʼe̩ la mʼu gba tʼe̩do̩, kakini, Jihofa, owñ le̩ chʼO̩jo̩ efojale ate̩-i, kpai ane̩-ile̩ o̩gane̩-i; omune̩ du do̩mo̩ n."
DEU,4,40,"Todule̩ uwe̩ ki de uhio̩me̩-wñ kpai uko̩-wñ, kʼomi añwa ñw e̩ eñini-i, todu ki ra ñw e̩, kpai amo̩ma-we̩ ubi-we̩ ge̩, kʼuwe̩ ki kwojolugbo oj ane̩ e-ki Jihofa adu ñw e̩-i o̩jo̩ du."
DEU,4,41,"Taku Mose̩s fʼewo me̩ta date̩ o̩wo̩ olodudu ejudaba Jo̩rdan,"
DEU,4,42,"todu kʼe̩ne̩ kʼi akpʼone̩ kʼi ra nyʼomo̩, owñ chʼe̩ne̩ kʼi fʼekeji-wñ kpa kʼi ma gwejugede n, kʼi ma la chʼulaka-wñ akwo ubi n, todu kʼi ra nyʼewo-iʼka kʼi deju."
DEU,4,43,"Ewo le̩ che Bize̩r ane̩ egbili chʼutod abo Rube̩n, Ramo̩t-gilead chʼutod abo Gad, Golan Beshan la chʼutod abo Manasa."
DEU,4,44,E-i la chʼuko̩-o̩la ki Mose̩s ko jo̩ ñw abo Israe̩l;
DEU,4,45,abo-i chʼo̩la ibenu kpai uhio̩me̩ kpai oji ajo̩ e-ki Mose̩s ka jane̩ ñw amo̩ma Israe̩l e̩gba ku ma kwʼ Ijipti dufu wa
DEU,4,46,"ejudaba Jo̩rdan, ef o̩go̩ ki dʼiba Be̩t-peo̩r, oj ane̩ Siho̩n, onu abo Amo̩r, kʼi dodo He̩shbo̩n e-ki Mose̩s kpai amo̩ma Israe̩l gwo ma da, e̩gba ku ma kwʼane̩ Ijipti dufu wa le̩."
DEU,4,47,"Taku ma mʼane̩-wñ gba ku ma ne̩, kpai ane̩ O̩g onu Beshan, amonu abo Amo̩r ku ma jʼudaba Jo̩rdan o̩wo̩ olodudu le̩;"
DEU,4,48,"akwo Aroe̩r, ki dʼotete ukpolo Amo̩n, gbogbo wa uwo Zayo̩n (e-le̩ che He̩rmo̩n),"
DEU,4,49,"manyʼo̩chaka ane̩ Araba kʼi dʼudaba Jo̩rdan o̩wo̩ olodudu, gbogbo wa ohimini Araba ki dʼe̩re̩ Pisga."
DEU,5,1,"Taku Mose̩s nomudala do̩ abo Israe̩l chaka, oñ i ka ñwu ma kakini, O Israe̩l, me̩ gbo̩ o̩la uhio̩me̩ kpai oji ajo̩ kʼu naka ñwu me̩ gbo̩ eñini-i, kʼame̩ ki ko̩che̩, ku me̩ la dejutʼo̩ ku me̩ che."
DEU,5,2,Jihofa O̩jo̩-wa fʼalo kpe̩ kpai awa Ho̩re̩b.
DEU,5,3,"I chʼamata-wa oñ Jihofa kpʼalo-i kpai ama n, chai awa kʼudeju-wa chaka jʼemi eñini."
DEU,5,4,"Jihofa kpai a me̩ kpejuru omune̩ i ko̩la ñwu me̩ oj uwo le̩ kwʼalumeji una le̩,"
DEU,5,5,"(omi dago agbagba Jihofa kpai ame̩ iko le̩, kʼu dʼo̩la Jihofa ka ñwu me̩; todu ame̩ chokpo una le̩, oñ me̩ ma te̩gu tʼoj uwo le̩ n). I kakini,"
DEU,5,6,"Omi che Jihofa O̩jo̩-we̩, kʼi dʼuwe̩ kwʼane̩ Ijipti wa, kwef unyi adu le̩ dufu."
DEU,5,7,E̩ ki nʼamo̩jo̩ omune̩ eju-mi n.
DEU,5,8,"E̩ ki gbe̩ ojibo ñw o̩la-we̩ n, owñ chʼe̩wñ du ki biu e̩wñ ki dʼefojale ate̩, kpʼe-ki dʼile̩ o̩gane̩-i, kpʼe-ki dʼef omi o̩gane̩ ile̩-i n;"
DEU,5,9,"e̩ ki dojikane̩ ñwu ma n, e̩ ki re̩ ma n; todu omi Jihofa, O̩jo̩-we̩, O̩jo̩ ajo̩gu u che, nadʼudu kʼamata-ma fe̩ nʼamo̩ma abo ku ma chʼulaka-mi oji, kpai oji abo o̩gba-ma e̩ke̩ta kpai e̩ke̩le̩;"
DEU,5,10,u muda adʼufe̩de̩nyo̩ ñʼabo icham nyʼo̩gwo̩ko̩ icham nyʼo̩gwo̩ko̩ ku ma fe̩do̩ mi ku ma la fʼuko̩ kʼu te̩ ñwu ma de.
DEU,5,11,E̩ ki dʼodu Jihofa O̩jo̩-we̩ tʼalu ado̩ ofofo n: todu Jihofa adale ñw e̩ne̩ kʼi dʼodu-wñ tʼalu ado̩ ofofo n.
DEU,5,12,"E̩ ki fʼo̩jo̩ uñmi de kʼi fo̩, alu ki Jihofa O̩jo̩-we̩ ñwa ñw e̩."
DEU,5,13,O̩jo̩ me̩fa e̩ nache e̩wñ-we̩ kʼe̩ la fʼuko̩lo̩-we̩ du che;
DEU,5,14,"o̩jo̩ e̩kebie-wñ muda chʼo̩jo̩ uñmi ñwu Jihofa O̩jo̩-we̩; e̩ ki chʼuko̩lo̩ du o̩jo̩ le̩ n, tʼuwe̩ tʼo̩ma-we̩ e̩ne̩ke̩le̩, tʼo̩ma-we̩ onobule̩, tʼadu-we̩ e̩ne̩ke̩le̩, tʼadu-we̩ onobule̩, tʼo̩kokuno̩-we̩, tʼo̩ke̩ke̩te̩-we̩, tʼame̩la abe̩re̩me̩le̩-we̩ chaka, tʼilowa kʼi dʼef alaku-we̩, todu kʼadu-we̩ e̩ne̩ke̩le̩ kpai adu-we̩ onobule̩ ki ñmi alu kʼuwe̩ añmi."
DEU,5,15,"E̩ ki la dibekado ka kʼuwe̩ chʼadu oj ane̩ Ijipti, taku Jihofa O̩jo̩-we̩ nʼo̩wo̩ e̩gbiti kpai o̩wo̩ kʼi nadala te̩ dʼuwe̩ kwʼo̩mo̩ dufu; todule̩ Jihofa O̩jo̩-we̩ ñwa ñw e̩ kʼe̩ de o̩jo̩ uñmi."
DEU,5,16,"E̩ ki bʼojima mʼata-we̩ kpai iye-we̩, alu ki Jihofa O̩jo̩-we̩ ñwa ñw e̩; todu kʼuwe̩ ki kwʼojolugbo, kʼi ra ñw e̩ oj ane̩ ki Jihofa O̩jo̩-we̩ adu ñw e̩-i."
DEU,5,17,E̩ ki kpʼone̩ n.
DEU,5,18,E̩ ki la te̩mʼo̩ya e̩ne̩ omune̩ n.
DEU,5,19,E̩ ki la joji n.
DEU,5,20,E̩ ki la gba ibenu o̩lemi nyʼekeji-we̩ n.
DEU,5,21,"O̩ya ekeji-we̩ ki nyo̩ we̩ eju kʼe̩ ne̩ n; unyi ekeji-we̩ ki rʼuwe̩ e̩do̩ n, abe̩k uche̩-wñ, abe̩k adu-wñ e̩ne̩ke̩le̩, abe̩k adu-wñ onobule̩ abe̩k o̩kokuno̩-wñ, abe̩k o̩ke̩ke̩te̩-wñ, abe̩k e̩wñ du kʼekeji-we̩ ne̩ n."
DEU,5,22,"Jihofa dʼalumeji una kpai akpa kpai e̩chubi gbe̩m oj uwo le̩ ako̩la-i ñw abo ujeju-me̩ chaka; omuko̩la-wñ ka gbagada, i ño̩ bʼomune̩ tʼo̩ ge̩ n. Oñ i fʼu ko̩ rʼo̩la alo okuta meji, tak i mʼu ko ñwu mi."
DEU,5,23,"Oñ i lewatu e̩gba ku me̩ gbo̩ omuko̩la kwʼalumeji e̩chubi, kʼuwo le̩ najo, kʼame̩ te̩me̩ru mi, owñ chʼo̩chaka abo ku ma dʼoji dufu o̩lo̩pu o̩lo̩pu-me̩ kpai abogijo-me̩;"
DEU,5,24,"oñ me̩ kakini. Go, Jihofa O̩jo̩-wa mʼojima-wñ kpai unana-wñ du ña wa me̩, a la gbo̩ omuko̩la-wñ kwʼalumeji una le̩; a fuli eñini ka kʼO̩jo̩ ako̩la kpai one̩, oñ e̩ne̩ le̩ adeju kpo̩."
DEU,5,25,Todule̩ e̩wñ chi kʼa ñʼaku ge̩? todu una inaina-i afʼuwa liye̩; iche̩wñ kʼa ñʼagbo̩ omuko̩la Jihofa O̩jo̩-wa one̩de̩-i ge̩ mak eku a aku.
DEU,5,26,"Todu e̩ne̩ do̩mo̩ ef o̩re̩la du, kʼi gbo̩ omuko̩la O̩jo̩ kʼi deju-i kʼi dʼalumeji una ako̩la alu kʼa gbo̩-i, kʼe̩ne̩ le̩ deju mama me̩?"
DEU,5,27,"Uwe̩ ki te̩me̩ru, kʼe̩ gbo̩ e̩wñ du ki Jihofa O̩jo̩-wa aka, tak uwe̩ ki ka o̩la du ki Jihofa O̩jo̩-wa aka ñw e̩ ñw a; tak a gbo̩, oñ a ache."
DEU,5,28,"Jihofa la gbʼomu o̩la-me̩, e̩gba ku me̩ ko̩la ñwu mi le̩; taku Jihofa ka ñwu mi kakini, Omi fʼomu o̩la kʼamone̩-i ka ñw e̩ gbo̩ me̩; e̩wñ du ku ma ka, o̩me̩me̩le̩ ma ka le̩."
DEU,5,29,"O ef e̩do̩-ma ma dʼabe̩le̩, kʼama ki railo mi, ku ma fʼuko̩ du kʼu te̩ de o̩jo̩ du, todu ki ra ñwu ma kpai amo̩ma-ma tʼogbegbele̩!"
DEU,5,30,"Lo, kʼe̩ ka ñwu ma kakini, Me̩ mudabi nyʼef unyabo-me̩."
DEU,5,31,"I muda chʼe-we̩, uwe̩ ki dago ugbo mi emi, tak u naka ñw e̩ uko̩ du kpai uhio̩me̩ kpai oji ajo̩, kʼuwe̩ ki ko̩ ma, kʼama ki che tʼeju-wñ ojane̩ kʼu nadu ñwu ma ku ma ne̩ le̩."
DEU,5,32,Todule̩ me̩ ki fejutʼo̩ ku me̩ che tʼeju alu ki Jihofa O̩jo̩-me̩ ñwa ñwu me̩; ame̩ ki na tʼo̩wo̩ awo̩to̩ abe̩k awohi n.
DEU,5,33,"Ame̩ ki lule̩ o̩na du ki Jihofa O̩jo̩-me̩ ñwa ñwu me̩, todu kʼame̩ ki deju, todu ki la ra ñwu me̩, kʼame̩ ki kpojolugbo oj ane̩ kʼame̩ ane̩ le̩."
DEU,6,1,"Uko̩ le̩ kpai uhio̩me̩ kpai oji ajo̩ e-ki Jihofa O̩jo̩-me̩ ñwa ñwu mi kʼu ko̩ me̩ jo̩-i, kʼame̩ ki che tʼeju-wñ oj ane̩ ugbo ku me̩ adaba nyi ku me̩ ne̩ le̩;"
DEU,6,2,"todu kʼuwe̩ ki railo Jihofa O̩jo̩-we̩, kʼe̩ fʼuhio̩me̩-wñ kpai uko̩-wñ kʼi te̩ ñw e̩ le̩ du de, owñ chʼe-kʼu nañwa ñw e̩-i, tʼuwe̩, tʼo̩ma-we̩ e̩ne̩ke̩le̩, tʼaaju-we̩, o̩jo̩ du kʼojo̩lugbo-we̩ kade; todu kʼe̩ ño̩ kpojolugbo nana."
DEU,6,3,"Todule̩ e̩ nagbo̩, O Israe̩l, kʼe̩ la fejutʼo̩ kʼe̩ che tʼeju-wñ; todu ki ra ñw e̩, todu kʼame̩ ki wewe e̩kute̩, alu ki Jihofa, O̩jo̩ e-amata-we̩, katane̩ ñw e̩, owñ chʼoj ane̩ ugbo kʼomi e̩nya kpai iño̩ acha le̩."
DEU,6,4,"O Israe̩l, gbo̩ ke: Jihofa O̩jo̩-wa che Jihofa okate;"
DEU,6,5,uwe̩ ki la fe̩do̩ Jihofa O̩jo̩-we̩ kpai ef e̩do̩-we̩ du kpai ef onugo-we̩ du kpai ukpahiu-we̩ chaka.
DEU,6,6,O̩la kʼu nañwa ñw e̩ eñini-i ki gamʼe̩do̩-we̩;
DEU,6,7,"oñ uwe̩ ki ka ka ño̩ ka ñw amo̩ma-we̩, kʼe̩ la nʼoluka-wñ ache e̩gba kʼe̩ guguane̩ ef unyi-we̩ kpai e̩gba kʼe̩ tʼej o̩na alule̩ kpai e̩gba kʼe̩ kwodachi kpai e̩gba kʼe̩ kwane̩."
DEU,6,8,"Uwe̩ ki fʼu ji manyʼo̩wo̩-we̩ kʼi chʼujiwe, i ki la ache e̩wñ o̩gba oji kʼe̩ du manyʼagbagba igbegbeneju-we̩."
DEU,6,9,"Uwe̩ ki la fʼu ko̩ nyʼoli alugbo̩na unyi-we̩, kpai o̩la e̩wñ kʼe̩ du re alaku-we̩."
DEU,6,10,"Tak i awatu, e̩gba ki Jihofa O̩jo̩-we̩ dʼe̩ wʼane̩ e-kʼi go̩ ñw amata-we̩, Ebraham kpai Aise̩k kpai Jeko̩b, kʼi adu ñw e̩, manyʼewo ewo ki nana kʼi nyo̩, e-ki ma chʼuwe̩ ko̩ n,"
DEU,6,11,"kpai unyi unyi ki che̩ko̩ ñw e̩wñ e̩nyo̩ du, e-ki ma chʼuwe̩ ko nyʼu tak i ko̩ n, kpai obuga ki chʼe̩gwa te̩, e-ki ma chʼuwe̩ gwa n, kpai uche̩ achiwebe̩te̩ma kpai oli o̩lif, e-ki ma chʼuwe̩ gbe̩ n, kʼe̩ je̩ kefu,"
DEU,6,12,"e̩gbale̩ e̩ ki fʼo̩la-we̩ de tode̩gba kʼe̩ gbenyo̩ Jihofa kʼi mʼuwe̩ du kwʼane̩ Ijipti, kwef unyi adu le̩ dufu."
DEU,6,13,"Uwe̩ ki railo Jihofa O̩jo̩-we̩, uwe̩ ki rʼo̩, kʼe̩ la nʼodu-wñ ago̩."
DEU,6,14,"Ame̩ ki tʼamo̩jo̩ omune̩ ubi n, owñ chʼamo̩jo̩ amone̩ ku ma lʼume̩ daka le̩;"
DEU,6,15,"todu Jihofa O̩jo̩-we̩ kʼi dʼalumeji-we̩ le̩ chʼO̩jo̩ ajogu; tode̩gba kʼuwe̩do̩ Jihofa O̩jo̩-we̩ mutajo bʼuwe̩ ma, kʼi la fʼuwe̩ chile̩che̩ bʼeju ane̩-ile̩-i te̩."
DEU,6,16,Ame̩ ki la ji Jihofa O̩jo̩-me̩ ma alu ku me̩ jʼowñ ma Masa le̩ n.
DEU,6,17,"Me̩ ki nʼe̩do̩chacha ade uko̩ ki Jihofa O̩jo̩-me̩ te̩ kpai o̩la ibenu-wñ kpai uhio̩me̩-wñ, e-kʼi ñwa ñw e̩ le̩."
DEU,6,18,"Uwe̩ ki la che e̩wñ ki chʼo̩kpakpa kʼi ño̩ chenyo̩ eju Jihofa, todu kʼi ra ñw e̩, todu kʼuwe̩ ki nyʼo̩mo̩ kʼe̩ la ne̩ ane̩ ki nyo̩ ki Jihofa go̩ ñw amata-we̩"
DEU,6,19,"ka kʼi akʼame̩nebi-we̩ chaka e̩che̩ rʼo̩gba-we̩, alu ki Jihofa ka le̩."
DEU,6,20,"E̩gba kʼo̩ma-we̩ e̩ne̩ke̩le̩ tʼuwe̩ ene ejo̩gba-i kakini, E̩wñ chʼofe o̩la ibenu kpai o̩la uhio̩me̩ kpai oji ajo̩ e-ki Jihofa O̩jo̩-wa ñwa ñw e̩ ta?"
DEU,6,21,"E̩gbale̩ uwe̩ aka ñw o̩ma-we̩ e̩ne̩ke̩le̩ kakini, A chʼamadu Fero Ijipti; taki Jihofa nʼo̩wo̩ ukpahiu ko wa kwʼ Ijipti dufu wa;"
DEU,6,22,"Jihofa la dʼujiwe kpai uno̩ inaina kpai e-ki bie̩ne̩ ñe̩ña abʼoji Ijipti ma kpai abʼoji Fero ma kpai abʼoji abo unyi-wñ du ma, eju-wa;"
DEU,6,23,"oñ i mʼuwa ko kwʼo̩mo̩ dufu, todu kʼi ko wa wʼejefu-i, kʼi la dʼane̩ kʼi go̩ ñw amata-wa le̩ ñw a."
DEU,6,24,"Taki Jihofa ñwa ñw a kʼa che tʼeju e̩wñ uhio̩me̩-i chaka, kʼa railo Jihofa O̩jo̩-wa, todu ki nyo̩ ñw a o̩jo̩ du, todu kʼi fejute̩ wa kʼa deju, alu kʼa de̩ eñini-i,"
DEU,6,25,"Oñ e-le̩ achʼo̩kpakpa-wa iche̩wñ kʼa fejutʼo̩, kʼa che tʼeju uko̩-i du eju Jihofa O̩jo̩-wa, alu kʼi ñwa ñw a le̩."
DEU,7,1,"E̩gba ki Jihofa O̩jo̩-we̩ dʼuwe̩ wʼoj ane̩ ugbo kʼuwe̩ anyi kʼe̩ ne̩ le̩, kʼi la mʼabo uche̩ichi chi rinyo̩ bʼuwe̩ o̩gba te̩, owñ chʼabo He̩t kpai abo Girgash kpai abo Amo̩r kpai abo Kenan kpai Pe̩re̩z kpai abo Hifai kpai abo Je̩bius, amuche̩ichi amone̩ mebie ku ma wewe ku ma la ño̩ gbiti tʼuwe̩ le le̩,"
DEU,7,2,"oñ e̩gba ki Jihofa O̩jo̩-we̩ kʼabo le̩ jo̩ ñw e̩, kʼuwe̩ la fʼuma gwoda; e̩gbale̩ uwe̩ ki ko ma jo̩ ñw O̩jo̩ hioko; uwe̩ ki kpʼalo okate kpai ama n, uwe̩ ki la li ejumomi-ma n."
DEU,7,3,"Uwe̩ ki la ne̩ ma chʼo̩ya n, ama ki nʼabobule̩ e-me̩ n; uwe̩ ki dʼo̩ma-we̩ onobule̩ kpʼo̩ma-ma e̩ne̩ke̩le̩ n, uwe̩ ki la ne̩ o̩ma-ma onobule̩ ñw o̩ma-we̩ e̩ne̩ke̩le̩ n."
DEU,7,4,"Todu i arʼo̩ma-we̩ da bʼumi ubi te̩, kʼama ki re̩ amo̩jo̩ omune̩: abe̩le̩ tak uwe̩do̩ Jihofa ma atajo bʼuwe̩ ma, oñ i ma fʼe̩ chile̩che̩ piopio."
DEU,7,5,"Ama abu kʼame̩ ache ama de̩: ame̩ ki gu ubo̩ iche̩bo̩-ma lo̩, ku me̩ la kpʼojibo-ma fo̩, me̩ ki fʼAshe̩rim-ma lo̩ rinyo̩, ku me̩ nʼuna gu ojibo-ma ku ma gbe̩ jo̩."
DEU,7,6,"Todu uwe̩ chʼamone̩ ki afo̩ todu Jihofa O̩jo̩-we̩; Jihofa O̩jo̩-we̩ fʼuwe̩ chi kʼe̩ chʼamone̩ kʼowñ onugo ane̩, kwef amone̩ du ku ma jo̩ ile̩-i."
DEU,7,7,"E̩do̩ Jihofa la gamʼume̩ kʼi la fʼume̩ chi ñw o̩la-wñ, ukpe̩ ku me̩ wewe tʼamone̩ du le n; todu uwewe-me̩ nya tʼamone̩ du le;"
DEU,7,8,"chai todabu ki Jihofa afe̩do̩ me̩, kpai todabu kʼi ade o̩la kʼi go̩ ñw amata-me̩, todule̩ Jihofa nʼo̩wo̩ e̩gbiti ko me̩ dufu wa-i, oñ i fʼume̩ la kwef unyi adu tane̩, kwef o̩wo̩ Fero onu Ijipti."
DEU,7,9,"Todule̩ uwe̩ ki ma ka ki Jihofa O̩jo̩-we̩, O̩jo̩ owñ che, O̩jo̩ kʼi achubi one̩, e-kʼi ade alo kʼi kpe̩ kpai ufe̩de̩nyo̩ ugbo abo ku ma fe̩do̩ owñ, ku ma la de uko̩-wñ, gbogbo tʼo̩gba o̩gba icham nyʼo̩gwo̩ko̩,"
DEU,7,10,"i la aro̩me̩ ñw abo ku ma chulaka owñ ejugede, owñ chʼeje̩ ñwu ma lenyo̩ rʼile̩; i ache̩du ugbo e̩ne̩ kʼi achutaka-wñ n, i aro̩me̩ ñw u ejugede."
DEU,7,11,"Todule̩ uwe̩ ki de uko̩ le̩ kpai uhio̩me̩-wñ kpai oji ajo̩ e-kʼomi ñwa ñw e̩ eñini, kʼe̩ che tʼeju-wñ."
DEU,7,12,"Tak i awatu, iche̩wñ kʼame̩ netiru oji ajo̩-i, kʼame̩ fʼu de ku me̩ la che tʼeju-wñ maku Jihofa O̩jo̩-we̩ ade alo kʼi kpe̩ kpai ufe̩de̩nyo̩ e-kʼi go̩ ñw amata-we̩ kpʼuwe̩;"
DEU,7,13,"i afe̩do̩ we̩, i la adʼe̩nyo̩ ñw e̩, i lañʼaje̩ ñw e̩ wewe nyo̩gba; i ñʼade̩nyo̩ ñw ugbe̩ año̩la-we̩ kpai e̩ro ane̩-we̩, owñ chʼe̩wñ e̩yo̩-we̩ kpai omi achiwebe̩te̩ma-we̩ etito̩ kpai e̩kpo-we̩ kpai amo̩ma amokuno̩-we̩ kpai unawo ame̩wño̩re̩-we̩ egini, oj ane̩ e-kʼi go̩ ñw amata-we̩ ka kʼi adu ñw e̩."
DEU,7,14,"Uwe̩ i ade̩nyo̩ ñw u tʼamone̩ du le; tʼe̩ne̩ke̩le̩ tʼonobule̩ kʼi chʼagaji adʼefu-me̩ n, i la adʼefu ame̩la-we̩ abe̩re̩me̩le̩ n."
DEU,7,15,"Jihofa la akʼo̩ga du bʼe̩ o̩la te̩; i ñʼadʼo̩ga e̩bie̩ne̩ e-Ijipti okate e-kʼe̩ ma le̩, bʼe̩ ma n, i muda akʼo bʼabo ku ma chulaka-we̩ ma."
DEU,7,16,Uwe̩ ki la fʼamone̩ du e-ki Jihofa O̩jo̩-we̩ ako nyʼuwe̩ o̩wo̩ liye̩; e̩ ki li ejumomi-ma n; e̩ ki la re̩ amo̩jo̩-ma n; todu e-le̩ achʼoku ñw e̩.
DEU,7,17,"Iche̩wñ kʼuwe̩ aka ef e̩do̩-we̩ kakini, Abo uche̩ichi-i nana tʼumi le, ab u nale kʼu nabʼuma gba e̩wñ-ma?"
DEU,7,18,"E̩ ki railo ma n: uwe̩ ki muda dibekado e̩wñ ki Jihofa O̩jo̩-we̩ che Fero kpai abo Ijipti chaka,"
DEU,7,19,"owñ chʼajama inaina kʼeju-we̩ li le̩ kpai ujiwe kpai e̩wñ uno̩ kpai o̩wo̩ e̩gbiti kpai o̩wo̩ kʼi nadala te̩, e-ki Jihofa O̩jo̩-we̩ ne̩ du we̩ dufu wa le̩; abe̩le̩ Jihofa O̩jo̩-we̩ ache amone̩ du kʼailo-ma aba me̩."
DEU,7,20,"Anubile̩ ge̩, Jihofa O̩jo̩-we̩ ñʼakpʼamanukpe uche̩ rʼefu-ma, gbogbo tak abo ki bo̩ ku ma kʼo̩la-ma maja ñwu me̩ ki lenyo̩."
DEU,7,21,"E̩ ki chokpo ma n; todu Jihofa O̩jo̩-we̩ dʼalumeji-we̩, O̩jo̩ inaina kʼi abailo i che."
DEU,7,22,"Jihofa O̩jo̩-we̩ la ako abo uche̩ichi le̩ ro̩ rinyo̩ bʼuwe̩ o̩gba te̩ pe̩pe̩pe̩pe̩; uwe̩ aneke fʼuma liye̩ e̩gbakate n, tode̩gba kʼame̩wñ iñmi oko awewe bʼuwe̩ ma."
DEU,7,23,"Jihofa O̩jo̩-we̩ muda ako ma nyʼuwe̩ o̩wo̩ tʼo̩gba-we̩, i anʼe̩wñ uchobi inaina dʼuma utu gbogbo taku ma chile̩che̩ rinyo̩ kpa."
DEU,7,24,"Owñ la akʼamonu nyʼuwe̩ o̩wo̩, tak uwe̩ ki che kʼodu-ma ki lenyo̩ bʼo̩gane̩ efojale-i te̩; i anʼe̩ne̩ du kʼi aneke dago o̩gba-we̩ gbogbo tak e̩ fʼuma chile̩che̩ rinyo̩ kpa n."
DEU,7,25,"Ame̩ ki nʼuna gu ojibo amo̩jo̩-ma ku ma gbe̩ jo: ajifa kpai o̩jamalia ki dʼo̩la-ma ki nyo̩ we̩ eju kʼe̩ ne̩ n, uwe̩ ki la agba ñw o̩la-we̩ n, tode̩gba kʼi amʼe̩; todu e̩wñ ihie̩ne̩ i che ñwu Jihofa O̩jo̩-we̩."
DEU,7,26,"Uwe̩ ki la dʼe̩wñ ihie̩ne̩ wʼef unyi-we̩ kʼuwe̩ ki mud e̩wñ ku ma dute̩ ñw O̩jo̩ dab owñ n in; i ki chʼe̩wñ ulaka-we̩, kʼi la chʼe̩wñ ihie̩ne̩ ñw e̩; todu e̩wñ ku ma dute̩ ñw O̩jo̩ i che."
DEU,8,1,"Uko̩ du kʼu nañwa ñw e̩ eñini-i, ame̩ ki fejutʼo̩ ku me̩ che, kʼame̩ ki deju, ku me̩ wewe nyo̩gba, ku me̩ nyʼo̩mo̩ ane̩ ane̩ e-ki Jihofa go̩ ñw amata-me̩ le̩."
DEU,8,2,"Uwe̩ ki la dibekado o̩na du ki Jihofa O̩jo̩-we̩ te̩tane̩ we̩ le ef aje̩tachi-i o̩do̩ o̩gbo̩ meji-i, kʼi che kʼi hi uwe̩ wane̩, kʼi jʼuwe̩ ma, kʼi ma e̩wñ ki dʼef e̩do̩-we̩, abe̩k uwe̩ jʼade uko̩-wñ, abe̩k uwe̩ aje̩ n."
DEU,8,3,"Oñ i hi uwe̩ wane̩, i la je̩ ñw ebi kpʼe̩, tak i du mana e-kʼuwe̩ ma ma mama ta n ñw e̩ je̩, amata-we̩ la mʼo̩ n; todu kʼi je̩ ñw e̩ ma kakini, One̩ adeju lugbo uje̩wñ eje̩ kate n, chai lugbo o̩la du ki kwef alu Jihofa dufu oñ one̩ adeju."
DEU,8,4,"E̩wñ o̩la-we̩ la gbo rʼuwe̩ o̩la n, e̩re̩-we̩ la wu n, gbogbo o̩do̩ o̩gbo̩ meji-i."
DEU,8,5,"E̩ ki ma ef e̩do̩-we̩, ka kʼalu kʼone̩ akʼo̩ma-wñ o̩la, alu le̩ Jihofa O̩jo̩-we̩ akʼuwe̩ o̩la ge̩."
DEU,8,6,"Abe̩le̩ uwe̩ ki fʼuko̩ Jihofa O̩jo̩-we̩ de, kʼe̩ le o̩na-wñ, kʼe̩ la railo ow ñ."
DEU,8,7,"Todu Jihofa O̩jo̩-we̩ adʼuwe̩ wʼoj ane̩ e-ki nyo̩, ane̩ ki nʼaji aji, kpai ugbo kʼomi abi kwef ane̩ dufu, kpʼomi ki nʼefu kʼi acha ef o̩go̩-wñ kpai oj uwo-wñ,"
DEU,8,8,"ane̩ o̩ka wit kpai barli kpai ikeli achiwebe̩te̩ma kpai oli o̩gbaikolo̩ kpai po̩me̩grane̩t, ane̩ oli o̩lif kpai iño̩ i che,"
DEU,8,9,"ane̩ ugbo kʼuje̩wñ ma ñʼe̩ eje̩ n, e̩wñ du añʼe̩ o̩mo̩ n, ane̩ kʼokuta-wñ chʼebije kʼuwe̩ la neke gwa ebije ikpa kwef uwo-wñ."
DEU,8,10,"Uwe̩ la aje̩ kʼefu, tak uwe̩ akele Jihofa O̩jo̩-we̩ tod ane̩ ki nyo̩ kʼi du ñw e̩."
DEU,8,11,"E̩ nafʼo̩la-we̩ de tode̩gba kʼe̩ gbenyo̩ Jihofa O̩jo̩-we̩, owñ chʼuko̩-wñ kʼe̩ ma de n, kpai oji ajo̩-wñ kpai o̩la uhio̩me̩-wñ, e-kʼu nañwa ñw e̩ eñini-i:"
DEU,8,12,"tode̩gba, abu kʼe̩ fʼe̩wñ je̩ kʼefu-we̩ ko̩, kʼe̩ la fʼunyi o̩me̩me̩le̩ ko̩, kʼe̩ kwogugu efu-wñ,"
DEU,8,13,"kpai e̩gba kʼamokuno̩-we̩ kpai ame̩wño̩re̩-we̩ egini anana waa, kʼajifa-we̩ kpʼo̩jamalia-we̩ anana, kʼe̩wñ du kʼe̩ ne̩ anana nyo̩gba,"
DEU,8,14,"tak e̩do̩-we̩ kwane̩, kʼe̩ la gbenyo̩ Jihofa O̩jo̩-we̩, kʼi dʼuwe̩ kwʼane̩ Ijipti, kwef unyi adu le̩ dufu,"
DEU,8,15,"owñ kʼi ne̩ we̩ le gu ef aje̩tachi inaina ki abailo le̩ du, kʼejo e-una, kpai akpe jʼo̩mo̩, kpai ane̩ alugbe̩ ugbo kʼomiofo ma de̩ n, owñ kʼi du omiofo kwef okuta o̩mu ñw e̩,"
DEU,8,16,"owñ kʼi du mana ñw e̩ je̩ ef aje̩tachi, e-kʼamata-we̩ ma ma n, kʼowñ ki hi uwe̩ wane̩, kʼi la jʼuwe̩ ma, todu kʼi nyo̩ ñw e̩ O̩jo̩ otitala-we̩."
DEU,8,17,"Tode̩gba kʼuwe̩ aka ef e̩do̩-we̩ kakini, Ukpahiu-mi kpai o̩wo̩-mi ki gbiti oñ u du che e̩wñ anana-i ñw o̩la-mi."
DEU,8,18,"Uwe̩ ki muda dibekado Jihofa O̩jo̩-we̩, todu owñ chʼe̩ne̩ kʼi dʼukpahiu ñw e̩ kʼuwe̩ ane̩ e̩wñ anana; todu kʼi fʼalo kʼi kpe̩ e-kʼi go̩ ñw amata-we̩ le̩ lonyane̩, alu ki de̩ eñini-i."
DEU,8,19,"Oñ i awatu, i la che̩wñ kʼuwe̩ agba Jihofa O̩jo̩-we̩ nyo̩, kʼe̩ la lule̩ tʼamo̩jo̩ omune̩ ubi, kʼe̩ re̩ ma, kʼe̩ la dojikane̩ ñwu ma, nagbʼibenu nyʼume̩ eñini kide̩ kakini, Elenyo̩ ame̩ alenyo̩ pioo."
DEU,8,20,Alu kʼabo uche̩ichi e-ki Jihofa naje̩ ñwu ma lenyo̩ rʼame̩ o̩gba de̩ alu le̩ ame̩ alenyo̩ ge̩; todabu ku me̩ ko̩ enetirʼomu Jihofa O̩jo̩-me̩.
DEU,9,1,"O Israe̩l, gbo̩ ke; uwe̩ adaba Jo̩rdan eñini, kʼe̩ nyʼejefu o̩mo̩, kʼe̩ bʼabo uche̩ichi uche̩ichi ku ma nana, ku ma ño̩ gbiti tʼuwe̩ le gbʼane̩, ewo ewo ki nana, kʼaku-wñ te̩ kad ojale,"
DEU,9,2,"amokoro ki gbo̩gba, amo̩ma Anak le̩, e-kʼe̩ ma ma, kʼuwe̩ la gbo̩ inabali-ma kakini, E̩ne̩ neke bʼejafu amo̩ma Anak jo̩?"
DEU,9,3,"Todule̩ e̩ ki ma eñini kide̩, kakini, Jihofa O̩jo̩-we̩ chʼe̩ne̩ kʼi atʼuwe̩ o̩gba daba, una ki afʼe̩wñ liye̩ i che; owñ le̩ afʼuma chile̩che̩, owñ ako ma dajane̩ o̩gba-we̩, oñ uwe̩ abʼuma gbʼane̩ le̩, kʼe̩ la aje̩ ñwu ma lenyo̩ rʼane̩ piopio, alu ki Jihofa ka ñw e̩ le̩."
DEU,9,4,"Abu ki Jihofa mʼuma ko rinyo̩ bʼe̩ o̩gba te̩, e̩ ki ka ef e̩do̩-we̩ kakini, Todu o̩kpakpa e-mi oñ Jihofa dʼumi wa kʼu ne̩ ane̩-i n; abu ki chʼutodu e̩wñ ebita kʼabo uche̩ichi-i ache oñ Jihofa ane ma dufu bʼe̩ o̩gba te̩."
DEU,9,5,"I chʼutodu o̩kpakpa e-we̩, abe̩k utodu o̩kpakpa e̩do̩-we̩, oñ uwe̩ anyi o̩mo̩ kʼe̩ nʼane̩-ma n; chai tod e̩wñ ebita kʼabo uche̩ichi-i che oñ Jihofa O̩jo̩-we̩ ane ma dufu bʼe̩ o̩gba te̩, todu kʼi je̩ ñw o̩la ki Jihofa go̩ ñw amata-we̩ lonyane̩, Ebraham kpai Aise̩k kpai Je̩ko̩b le̩."
DEU,9,6,"Todule̩ uwe̩ ki ma kakini, I chʼutodu o̩kpakpa e-we̩ oñ Jihofa O̩jo̩-we̩ adʼane̩ ki nyo̩-i ñw e̩ kʼe̩ ne̩ n; todu uwe̩ chʼamone̩ ku ma fʼo̩lo̩ lo."
DEU,9,7,"Ibe-we̩ ki kado, e̩ ki gbenyo̩ n, alu kʼe̩ nyi Jihofa O̩jo̩-we̩ uwe̩do̩ ef aje̩tachi le̩; akwo o̩jo̩ kʼuwe̩ kwʼoj ane̩ Ijipti dufu, gbogbo taku me̩ wʼugbo kide̩, ame̩ te̩talañuru Jihofa."
DEU,9,8,"Me̩ ño̩ nyi Jihofa uwe̩do̩ Ho̩re̩b ge̩, oñ Jihofa we̩do̩ rʼume̩, i tene kʼi fʼume̩ chile̩che̩."
DEU,9,9,"Egba kʼu nyʼoj uwo kʼu gbʼalo okuta, owñ chʼalo e-alo ki Jihofa kpe̩ kpai ame̩ le̩, kʼomi la gugu oj uwo le̩ o̩ro̩ka o̩gbo̩ meji kpai odu o̩gbo̩ meji; u la je̩ e̩wñ n, u la ñmʼomiofo n."
DEU,9,10,Taku Jihofa mʼalo okuta meji e-kʼo̩mo̩wo̩ O̩jo̩ kʼolubutu nyʼu le̩ ko ñwu mi; oñ o̩la du ki Jihofa ko̩la ñwu me̩ oj uwo kwʼalumeji una o̩jo̩ ujeju le̩ chʼe̩ko̩ nyʼu.
DEU,9,11,"Tak i lewatu, e̩gba kʼo̩ro̩ka o̩gbo̩ meji kpai odu o̩gbo̩ meji le̩ kpoji, taku Jihofa mʼalo okuta meji le̩ ko ñwu mi, owñ chʼalo e-alo kʼi kpe̩ le̩."
DEU,9,12,"Taku Jihofa ka ñwu mi kakini, Kwane̩, kʼe̩ gwo̩ru kwʼemi alo piopio; todu amone̩-we̩ kʼe̩ mʼuma ko kwʼIjipti dufu wa le̩ fʼo̩la-ma kpabie̩ me̩; ma hika muna bʼo̩na e-kʼomi ñwa ñwu ma te̩ piopio; ma fʼojibo da ñw o̩la-ma me̩."
DEU,9,13,"Taku Jihofa ño̩ ka ñwu mi kakini, Omi fʼamone̩-i li me̩, go, amone̩ kʼo̩lo̩-ma chʼe̩lo ma che;"
DEU,9,14,"tʼumi no̩ kʼu nafʼuma chile̩che̩, kʼu fʼodu-ma kpalu bʼo̩gane̩ efojale-i te̩; tak u nadʼuwe̩ che uche̩ichi amone̩ ki nʼukpahiu kʼi ño̩ nana tʼama le."
DEU,9,15,"Abe̩le̩ u murida, oñ u gwo̩ru kwoj uwo le̩ wane̩, uwo le̩ najo una; alo okuta meji kʼo̩la alo kʼi kpe̩ chʼe̩ko̩ nyʼo̩la-wñ la jʼef o̩wo̩-mi meji."
DEU,9,16,"Tak u li, me̩ la go, ame̩ fʼadure Jihofa O̩jo̩-me̩ ta e̩gbale̩ me̩; ame̩ fʼo̩mokuno̩ da ñw o̩la-me̩; ame̩ hika muna bʼej o̩na ki Jihofa ñwa ñwu me̩ te̩."
DEU,9,17,"Tak u gwo̩nyu alo okuta meji le̩, oñ u fʼu rikpolo kwef o̩wo̩-mi meji, u la fʼu kpo̩fo̩ eju-me̩."
DEU,9,18,"Tak u lewa bane̩ma o̩gba Jihofa o̩ro̩ka o̩gbo̩ meji kpai odu o̩gbo̩ meji dab e̩gba ejodudu le̩; u la je̩ e̩wñ n, u la ñmo̩ omiofo n, tod adure du ku me̩ ta le̩, abu ku me̩ fʼe̩wñ ki bie̩ne̩ che eju Jihofa, ku me̩ nyʼu uwe̩do̩."
DEU,9,19,"Todu u railo uwe̩do̩ kpai uke̩do̩fulu e-ki Jihofa we̩do̩ rʼume̩, i tene kʼi fʼume̩ chile̩che̩. Jihofa muda ño̩ ne̩tirʼumi iko le̩ ge̩."
DEU,9,20,"Ewe̩do̩ ki Jihofa we̩do̩ rʼAro̩n, i tene kʼi fʼu chile̩che̩; tak u ño̩ fʼo̩ko̩ gbabʼo̩ todu Aro̩n iko le̩ ge̩."
DEU,9,21,"Oñ u mʼe̩wñ adure-me̩ du, owñ chʼo̩mokuno̩ ku me̩ da le̩, oñ u nʼuna fʼu gujo, tak u fʼu guche̩ ye̩ge̩ye̩ge̩ oñ u fʼu no̩ kʼi mud ebutu; tak u kʼebutu-wñ rikpolo bʼef aji ki acha kwʼoj uwo le̩ ma."
DEU,9,22,"Oñ ugbo Tabe̩ra kpai Masa kpai Kibro̩t-hatafa ge̩, ame̩ ño̩ nyu Jihofa uwe̩do̩ ge̩."
DEU,9,23,"Tak e̩gba ki Jihofa fu me̩ kpuche̩ akwo Kede̩sh-barnea, kʼi kakini, Me̩ mute̩gu nyʼagbʼane̩ e-kʼomi du ñwu me̩ le̩, me̩ ko̩ enetirʼo̩la ki Jihofa O̩jo̩-me̩ nʼalu-wñ ka ñwu me̩, me̩ la ko̩ edʼo̩la-wñ rʼochochi, me̩ laño̩ ko̩ egbʼomu-wñ gbo̩."
DEU,9,24,Ame̩ te̩talañuru Jihofa akwo o̩jo̩ kʼu ma me̩.
DEU,9,25,"Abe̩le̩ oñ u lewa bane̩ma o̩gba Jihofa o̩ro̩ka o̩gbo̩ meji kpai odu o̩gbo̩ meji le̩, todabu ki Jihofa ka kʼi afʼume̩ chile̩che̩."
DEU,9,26,"Oñ u rodubo̩ Jihofa, u kakini, O Ondu Jihofa, e̩ ki fʼamone̩-we̩ kpai e̩wñ ogu-we̩ chile̩che̩ n, owñ chʼe-kʼuwe̩ nʼunana-we̩ gba tane̩, kʼe̩ laño̩ nʼo̩wo̩ ugbiti ko ma kwʼane̩ Ijipti dufu wa le̩."
DEU,9,27,"E̩ nadibekado amadu-we̩ Ebraham kpai Aise̩k kpai Jeko̩b; e̩ ki go ugbite̩re̩ amone̩-i kpai e̩wñ ebita-ma kpai adure-ma n,"
DEU,9,28,"tode̩gba kʼabo ane̩ ugbo kʼe̩ ko wa kwo dufu le̩ akakini, Todabu ku Jihofa ma neke ko ma wʼoj ane̩ e-kʼi katane̩ ñwu ma n, kpai todabu kʼi chulaka ma, oñ i mʼuma ko dufu wa kʼi kpa ma ef aje̩tachi-i."
DEU,9,29,"Todu amone̩ e-we̩ kpai e̩wñ ogu e-we̩ ma che, e-kʼuwe̩ nʼo̩wo̩ e̩gbiti kpai o̩wo̩-we̩ ki nadala te̩ ko ma dufu wa-i."
DEU,10,1,"Iko le̩ Jihofa ka ñwu mi kakini, Fʼalo okuta meji gbe̩ ñw o̩la-we̩ dab e-ejodudu le̩, kʼe̩ lewa ugbo mi oj uwo-i, e̩ ki ño̩ fʼakpati oli che."
DEU,10,2,Tak u nako̩ o̩la ki jʼo̩la alo ejodudu kʼe̩ ko kpo̩fo̩ le̩ nyʼo̩la alo-i. Tak e̩ mʼu ko jʼef akpati le̩.
DEU,10,3,"Abe̩le̩ u nʼoli akesia fʼakpati che, oñ u fʼalo okuta meji gbe̩ dab e-ejodudu le̩, tak u mute̩gu nyʼoj uwo, alo meji le̩ la jʼef o̩wo̩-mi."
DEU,10,4,"Oñ i fʼO̩la me̩gwa le̩ ko̩ nyʼalo alu kʼo̩rubutu ejodudu le̩ de̩, owñ chʼe-ki Jihofa dʼef una oj uwo aka ñwu me̩ o̩jo̩ ujeju le̩; taki Jihofa mʼu ko ñwu mi."
DEU,10,5,"Tak u murida gwo̩ru uwo le̩ wane̩, oñ u mʼalo le̩ ko jʼef akpati kʼu che le̩; o̩mo̩ i la jo̩ alu ki Jihofa ñwa ñwu mi."
DEU,10,6,"(Abo Israe̩l kʼe̩re̩ nyʼule̩ akwo Birot Bene-Jakan nyi Mose̩ra. O̩mo̩ Aro̩n ku, o̩mo̩ ma dʼu ji; tak E̩leaza o̩ma-wñ nache e̩wñ atama koji owñ."
DEU,10,7,"Akwo o̩mo̩ ma nyi Gudgoda; akwo Gudgoda ma la nyi Jotbata, owñ chʼane̩ ki chʼaji aji."
DEU,10,8,"Iko le̩ Jihofa fʼo̩lo̩pu abo Lifai date̩ ku ma nʼakpati alo e-Jihofa kʼi kpe̩, ku ma ki dago jʼo̩gba Jihofa ku ma che e̩wñ ñw u, ku ma la de̩nyo̩ ñw one̩ ef odu-wñ, gbogbo tʼeñini."
DEU,10,9,"Todule̩ oñ Lifai ma nʼukpe̩ abe̩k e̩wñ ogu kʼi je̩ kpai amo̩maye-wñ n; Jihofa chʼe̩wñ ogu-wñ, alu ki Jihofa O̩jo̩-we̩ ka ñw u.)"
DEU,10,10,"Oñ u kpo̩kpe̩ oj uwo alu kʼu che e̩gba ejodudu le̩, o̩ro̩ka o̩gbo̩ meji kpai odu o̩gbo̩ meji. Jihofa ño̩ netirʼumi iko le̩ ge̩; i du Jihofa e̩do̩ kʼi fʼuwe̩ chile̩che̩ n."
DEU,10,11,"Taku Jihofa ka ñwu mi kakini, Kwane̩, kʼe̩ kʼe̩re̩ nyʼule̩-we̩ kʼe̩ tʼamone̩-i o̩gba, kʼama ki nyʼo̩mo̩ ku ma gba ane̩ kʼu go̩ ñw amata-ma ka kʼu nadu ñwu ma."
DEU,10,12,"I la chʼifai, Israe̩l, e̩wñ Jihofa O̩jo̩-we̩ atene ugbo we̩ kʼi ma chʼailo Jihofa O̩jo̩-we̩ era n? kpai elule̩ ej o̩na-wñ du kpai efe̩do̩-wñ kpai enʼe̩do̩-we̩ chaka kpai onugo-we̩ chaka che e̩wñ ñwu Jihofa O̩jo̩-we̩,"
DEU,10,13,"kʼe̩ fʼe̩wñ ki Jihofa tʼuko̩ ñw e̩ kpai uhio̩me̩-wñ, e-kʼu nañwa ñw e̩ eñini-i de todu ki nyo̩ ñw e̩ n?"
DEU,10,14,"Go, efojale kpai efojale e-efojale kpai ile̩ kpai e̩wñ du ki jʼefu-wñ, Jihofa O̩jo̩-we̩ ne̩;"
DEU,10,15,"e̩do̩ Jihofa muda chʼelamʼamata-we̩ ef ufe̩do̩, oñ i mʼugbe̩-ma ko ñw o̩la-wñ ubi-ma, tʼamone̩ du le, owñ chʼame̩, alu ki de̩ eñini-i."
DEU,10,16,"Todule̩ me̩ nakʼaño̩ ki bʼoji e̩pi e-e̩do̩-me̩ ma da, me̩ ki ño̩ fʼo̩lo̩ lo ge̩ n."
DEU,10,17,"Todu Jihofa O̩jo̩-we̩ chʼO̩jo̩ e-amo̩jo̩ kpai Ondu e-amodu, owñ chʼO̩jo̩ inaina kpai e-e̩gbiti kpai e-ubailo, kʼi ma la nʼe̩nejuma n, kʼi ma la gbʼo̩ko̩ ugwa n."
DEU,10,18,"Owñ nʼajo̩ o̩ma kʼi ma nʼata n kpai e-amo̩yaukuo̩ko̩ eka, i lañʼafe̩do̩ ilowa kʼi akʼuje̩wñ kpai e̩wñ o̩la ñw u."
DEU,10,19,Ame̩ ki fe̩do̩ e̩ne̩ ilowa; todabu ku me̩ chʼamilowa ane̩ Ijipti le̩.
DEU,10,20,"Uwe̩ ki railo Jihofa O̩jo̩-we̩; uwe̩ ki rʼo̩ kʼe̩ la jimʼowñ, uwe̩ ki la go̩ odu-wñ."
DEU,10,21,Owñ chʼuñwulo̩-we̩; owñ la chʼO̩jo̩-we̩ kʼi fʼe̩wñ inaina kpai e̩wñ ubailo-i kʼeju-we̩ onugo li che ñw e̩.
DEU,10,22,Amata-we̩ gwo̩ru nyʼIjipti kpai one̩ e̩te̩gwa; fai Jihofa O̩jo̩-we̩ la fʼuwewe-me̩ che ku me̩ dab awo ojale.
DEU,11,1,"Todule̩ uwe̩ ki fe̩do̩ Jihofa O̩jo̩-we̩, kʼe̩ la fʼe̩wñ ide-wñ de, kpai uhio̩me̩-wñ kpai oji ajo̩-wñ kpai uko̩-wñ o̩jo̩ du."
DEU,11,2,"Ame̩ ki la ma eñini-i: todu i chʼamo̩ma-me̩ oñ nako̩la ñwu ma-i n, ma mʼo̩ n, ma li o̩la ki Jihofa O̩jo̩-me̩ ko̩ me̩ n, kpai unana-wñ kpʼo̩wo̩-wñ ki gbiti kpai o̩wo̩-wñ kʼi nadala te̩,"
DEU,11,3,kpai ujiwe-wñ kpai e̩wñ kʼi che Fero onu Ijipti alumeji ane̩ Ijipti le̩ kpai ane̩-wñ chaka;
DEU,11,4,"kpai e̩wñ kʼi che abogu Ijipti kpai amanya-ma, kpai o̩ko̩ ogu-ma; alu kʼi je̩ ñw omi Ohimini Ekpikpa mucha abʼuma ma abu ku ma nʼume̩ ule, kpai alu ki Jihofa je̩ ñw oji-ma ki lenyo̩ gbogbo tʼeñini kide̩;"
DEU,11,5,kpai e̩wñ kʼi che me̩ ef aje̩tachi gbogbo taku me̩ wʼugbo kide̩;
DEU,11,6,"kpai e̩wñ kʼi che Detan kpai Abiram, amo̩ma Eliab, o̩ma Rube̩n le̩; alu kʼane̩pe̩te̩ mʼalu-wñ chi te̩ kʼi ño̩ mʼuma ko mi, manyʼabo unyi-ma kpai unyabo-ma, kpai e̩wñ du ki deju kʼi tʼuma ubi, o̩ge̩ge̩de̩ abo Israe̩l chaka;"
DEU,11,7,todu eju-me̩ fʼuko̩lo̩ inaina du ki Jihofa che li me̩.
DEU,11,8,"Todule̩ ame̩ ki de uko̩ du kʼu nate̩ ñwu me̩ eñini-i, kʼame̩ ki fʼukpahiu ne̩, ku me̩ nyʼejefu agba ane̩ ugbo ku me̩ daba anyi ku me̩ ne̩ le̩,"
DEU,11,9,"kʼame̩ ki ño̩ kpojolugbo oj ane̩ ki Jihofa go̩ ñw amata-me̩ ka kʼi adu ñwu ma kpai ugbe̩-ma, ane̩ kʼomie̩nya kpai iño̩ acha efu-wñ le̩."
DEU,11,10,"Todu ane̩ ugbo kʼuwe̩ anyi kʼe̩ gba le̩ biu ane̩ Ijipti ugbo ku me̩ kwo wa le̩ n, ugbo kʼe̩ dʼe̩yo̩-we̩ gbe̩, tak e̩ nʼe̩re̩-we̩ che omiofo nyʼu, dabe̩ne̩ kʼe̩wñ uche̩ kwe̩ kwe̩ kwe̩;"
DEU,11,11,"ama ane̩ ugbo ku me̩ daba agba le̩ chʼane̩ uwo kpai o̩go̩, i añmo̩ omi kwef omi ojale,"
DEU,11,12,"owñ chʼane̩ ki Jihofa O̩jo̩-we̩ afejutʼo̩; eju Jihofa O̩jo̩-we̩ kadʼo pioo, akwo uchane̩ o̩do̩ gbogbo tʼukpoji o̩do̩."
DEU,11,13,"Oñ i awatu, iche̩wñ kʼame̩ anyʼuko̩ uko̩ kʼomi añwa ñwu me̩ eñini-i eti o̩gbali, ku me̩ fe̩do̩ Jihofa O̩jo̩-me̩, ku me̩ la rʼo̩ kpai e̩do̩-me̩ chaka kpai onugo-me̩ chaka,"
DEU,11,14,"mak owñ adʼomi ojale ane̩-me̩ wa iko-wñ, owñ chʼomi ojo̩do̩ kpai omi otitala; kʼuwe̩ ki kʼo̩ka-we̩ kpai omi achiwebe̩te̩ma-we̩ etito̩ kpai ekpo-we̩ wa unyi."
DEU,11,15,"Oñ i akʼije̩ jʼoko-we̩ tod ame̩la-we̩ abe̩re̩me̩le̩, uwe̩ la aje̩ e̩wñ kʼefu-we̩ ako̩."
DEU,11,16,"Ame̩ nafʼo̩la-me̩ de, tode̩gba ku ma gba me̩ ibe̩, kʼame̩ muna tʼo̩wo̩ʼka, ku me̩ chane̩ erʼamo̩jo̩ omune̩ ku me̩ la dojikane̩ ñwu ma,"
DEU,11,17,"kʼuwe̩do̩ Jihofa mutajo bʼume̩ ma, kʼi la fʼo̩na ojale re, kʼomi ki we elo̩, tak ane̩ ñʼarʼo̩je̩ ge̩ n, kʼame̩ lenyo̩ bʼane̩ ki nyo̩ ki Jihofa adu ñwu me̩-i te̩ piopio."
DEU,11,18,"Todule̩ ame̩ ki ko o̩la-mi-i jo̩ ef e̩do̩-me̩ kpai ef onugo-me̩; me̩ ki la fʼu ji manyʼo̩wo̩-me̩ ki chʼujiwe, i ki mud e̩wñ o̩gba oji-me̩ agbagba igbegbeneju-me̩."
DEU,11,19,"Me̩ ki la dʼu ko̩ amo̩ma-me̩, e̩ ki nʼoluka-wñ ache e̩gba kʼe̩ gugu ef unyi-we̩ kpai e̩gba kʼe̩ dʼej o̩na alule̩ kpai e̩gba kʼe̩ dachi kpai e̩gba kʼe̩ kwane̩."
DEU,11,20,"Tak uwe̩ ki dʼu ko̩ nyʼo̩la oli alugbo̩na unyi-we̩ kpai o̩la e̩wñ ku ma du re ajaku, alaku-we̩,"
DEU,11,21,"todu kʼojo̩lugbo-me̩ kpai ojolugbo amo̩ma-me̩ ki kpo̩kpe̩ oj ane̩ ki Jihofa go̩ ñw amata-me̩ ka kʼi adu ñwu ma, alu kʼukpo̩kpe̩ ojolugbo efojale ki dʼate̩ ñw ile̩-i de̩."
DEU,11,22,"Todu iche̩wñ kʼame̩ de uko̩ du kʼu ñwa ñwu me̩-i kpaka, ku me̩ fʼu che, ku me̩ fe̩do̩ Jihofa O̩jo̩-me̩, ku me̩ tʼo̩na-wñ chaka ale, ku me̩ jimʼowñ,"
DEU,11,23,"mak e̩gba le̩ Jihofa anʼabo uche̩ichi uche̩ichi-i chaka dufu bʼume̩ o̩gba te̩, oñ ame̩ abʼabo uche̩ichi ki wewe ki ño̩ gbiti tʼume̩ le gbʼane̩."
DEU,11,24,"Ugbo du ku me̩ adʼadaba e̩re̩-me̩ tʼo̩ amud e-me̩; alu o̩me̩ ane̩-me̩ ate̩ kwʼaje̩tachi gbogbo wa Le̩bano̩n kpai akwo o̩la ohimini, owñ chʼohimini Yufretis, gbogbo wa kado ohimini e-olane̩ le̩."
DEU,11,25,"E̩ne̩ du kʼi neke nʼe̩re̩ane̩ o̩gba-me̩ ade̩ n; Jihofa O̩jo̩-me̩ adʼe̩gahi-me̩ kpai ailo-me̩ abʼane̩ du ku me̩ dʼe̩re̩ tʼo̩ ma, alu kʼi katane̩ ñwu me̩ le̩."
DEU,11,26,"Go, e̩nyo̩ kpai ama oñ omi ako jo̩ ñwu me̩ eñini-i:"
DEU,11,27,"iche̩wñ ku me̩ gbʼuko̩ uko̩ Jihofa O̩jo̩-me̩ kʼu nañwa ñwu me̩ eñini-i gbo̩, mak e̩nyo̩ i che,"
DEU,11,28,"i muda che̩wñ kʼame̩ ma gbʼuko̩ uko̩ Jihofa O̩jo̩-me̩ gbo̩ n, kʼame̩ la muna bʼo̩na kʼu nañwa ñwu me̩ eñini-i te̩, ku me̩ tʼamo̩jo̩ omune̩ kʼame̩ ma mʼo̩ n ubi, mak ama i che ñwu me̩."
DEU,11,29,"Oñ i awatu, e̩gba ki Jihofa O̩jo̩-we̩ adʼuwe̩ wʼoj ane̩ ugbo kʼuwe̩ agudu nyi kʼe̩ gba le̩, mak uwe̩ ki dʼe̩nyo̩ le̩ gugu oj uwo Gerizim, oñ ama le̩ agugu oji uwo Ebal."
DEU,11,30,"I chʼuwo le̩ jʼudaba Jo̩rdan ejano̩mo̩ o̩na kʼi le rʼo̩wo̩ olane̩, oj ane̩ abo Kenan ku ma dodo egbili ki kpejuru Araba, me̩ru Gilgal o̩la oli Ok e-More le̩ n?"
DEU,11,31,Todu edaba me̩ adaba Jo̩rdan-i ku me̩ gudu nyʼo̩mo̩ ku me̩ gba ane̩ e-ki Jihofa O̩jo̩-me̩ adu ñwu me̩; ame̩ ki bʼuma gba ku me̩ la dodo jʼo̩mo̩.
DEU,11,32,"Ame̩ ki la fejutʼe̩wñ uhio̩me̩ chaka, kpai oji ajo̩ e-kʼu nako jo̩ o̩gba-me̩ eñini-i, ku me̩ che tʼeju-wñ."
DEU,12,1,"E̩wñ-i chʼuhio̩me̩ kpai oji ajo̩ e-kʼame̩ afejutʼo̩ ku me̩ che tʼeju-wñ oj ane̩ ki Jihofa, O̩jo̩ e-amata-we̩, adu ñw e̩ kʼe̩ ne̩, o̩jo̩ du kʼudeju-me̩ kade ile̩-i."
DEU,12,2,"Me̩ fʼugbo du kʼabo uche̩ichi ichi ku me̩ bʼuma gbʼane̩ le̩ are̩ amo̩jo̩-ma kpo̩fo̩ rinyo̩ hioko, owñ chʼoj uwo uwo ki gbo̩gba kpai oj otete otete kpai of oli emimi du:"
DEU,12,3,"ame̩ ki fʼubo̩ iche̩bo̩-ma gulo̩ wane̩, ku me̩ kpʼe̩wñ ku ma ko gwanyʼane̩ le̩ fo̩ nʼane̩, ku me̩ nʼuna gu Ashe̩rim-ma jo; ame̩ ki la lo̩ ojibo amo̩jo̩-ma ku ma gbe̩ wane̩, ku me̩ fʼodu-ma kpalu bʼugbo kide̩ te̩."
DEU,12,4,Ame̩ ki che abe̩le̩ ñwu Jihofa O̩jo̩-me̩ n.
DEU,12,5,"Me̩ ki muda tejane̩ ugbo ki Jihofa O̩jo̩-me̩ adu oj ane̩ abo o̩lo̩pu olo̩pu-me̩ kʼi du odu-wñ tʼo̩mo̩, ku me̩ fʼugbo kʼi agugu che o̩mo̩;"
DEU,12,6,"o̩mo̩ ame̩ anyi, o̩mo̩ me̩ la ako e̩wñ iche̩bo̩ e̩gujo-me̩ wa kpai e̩wñ e̩bie̩-me̩, kpai ukpe̩gwa e̩wñ-me̩ kpai e̩wñ kʼo̩wo̩-me̩ ako nyate̩, kpai oji ku me̩ da kpai e̩wñ ku me̩ gʼe̩do̩la-me̩ ako wa, kpai amo̩mojo̩do̩ amokuno̩-me̩ kpai ame̩wño̩re̩-me̩ egini;"
DEU,12,7,"me̩ la aje̩ e̩wñ eju Jihofa O̩jo̩-me̩ o̩mo̩, oñ ame̩ ayo̩ ef e̩wñ du ku me̩ dʼo̩wo̩-me̩ kado ache, owñ chʼame̩ kpai abo unyi-me̩, abu ki Jihofa O̩jo̩-we̩ de̩nyo̩ ñw e̩ efu-wñ le̩."
DEU,12,8,"Ame̩ ki che likpa e̩wñ du kʼa jʼemi ache eñini-i n, owñ chʼe̩ne̩ne̩ne̩ne̩ ki ache e̩wñ ki rʼo̩la-wñ eju n;"
DEU,12,9,todu me̩ wʼef uñmi kpai e̩wñ ogu e-ki Jihofa O̩jo̩-we̩ ako ñw e̩ ta n.
DEU,12,10,"Ama e̩gba ku me̩ mu Jo̩rdan-i daba, ku me̩ kwogugu oj ane̩ e-ki Jihofa O̩jo̩-me̩ aje̩ ñwu me̩ je̩ le̩, kʼi la dʼuñmi ñwu me̩ bʼame̩ne̩bi-me̩ ku ma lʼume̩ daka-i du te̩, kʼame̩ la kwogugu to̩ko̩o̩,"
DEU,12,11,"e̩gbale̩ i awatu, ka kʼugbo ki Jihofa O̩jo̩-me̩ adu kʼi aje̩ ñw odu-wñ tʼo̩mo̩, o̩mo̩ oñ ame̩ ako e̩wñ du kʼu nañwa ñwu me̩ wa, owñ chʼe̩wñ iche̩bo̩ e̩gujo-me̩ kpai e̩wñ e̩bie̩-me̩ kpai ukpe̩gwa e̩wñ-me̩ kpai e̩wñ kʼo̩wo̩-me̩ ko nyʼate̩ kpai oji ku me̩ da, owñ chʼe-ku me̩ go̩ ka ku me̩ adu ñwu Jihofa."
DEU,12,12,"Tak ame̩ ki jo̩ o̩gba Jihofa, O̩jo̩-me̩, ayo̩, ame̩ kpai amo̩ma-me̩ e̩ne̩ke̩le̩ kpai amo̩ma-me̩ onobule̩ kpai amadu-me̩ e̩ne̩ke̩le̩ kpai amadu-me̩ onobule̩ kpai e̩ne̩ Lifai kʼi dʼef aku, aku-me̩ abu kʼowñ ma ne̩ ukpe̩ abe̩k e̩wñ ogu ugbo me̩ n."
DEU,12,13,E̩ nafʼo̩la-we̩ de kʼuwe̩ ki we eko e̩wñ e̩gujo-we̩ wa che ugbo du kʼeju-we̩ li;
DEU,12,14,"chai ugbo ki Jihofa adu ef abo o̩lo̩pu-we̩ oka, o̩mo̩ uwe̩ ako e̩wñ e̩gujo-we̩ wa che, o̩mo̩ uwe̩ la ache e̩wñ du kʼu nañwa ñw e̩-i."
DEU,12,15,"Uwe̩ muda neke kpa e̩la kʼe̩ je̩ ef aku aku-we̩ chaka, alu du ki rʼe̩ e̩do̩, likpa alu ki Jihofa O̩jo̩-we̩ dʼe̩nyo̩ ñw e̩; abo kʼo̩la-ma daji kpai abo kʼo̩la-ma fe̩ neke je̩, alu ku ma je̩ egbi kpai abede."
DEU,12,16,Chai e̩bie̩-wñ kate oñ me̩ ma je̩ n; ame̩ ki la mʼu du dajʼane̩pe̩te̩ dab omiofo.
DEU,12,17,"I nʼugbo kʼuwe̩ aje̩ ukpe̩gwa e̩wñ e̩yo̩-we̩ n, abe̩k e-omi achiwebe̩te̩ma-we̩ n, abe̩k e-ekpo-we̩ n, abe̩k e-amo̩mojo̩do̩ amokuno̩-we̩ kpai ame̩wño̩re̩-we̩ egini n, abe̩k oji du kʼe̩ da n, abe̩k e̩wñ kʼe̩ gʼe̩do̩la-we̩ ako wa n, abe̩k e̩wñ eko nyʼate̩ e-kʼo̩wo̩-we̩ ako wa n."
DEU,12,18,Uwe̩ kpai o̩ma-we̩ e̩ne̩ke̩le̩ kpai o̩ma-we̩ onobule̩ kpai adu-we̩ e̩ne̩ke̩le̩ kpai adu-we̩ onobule̩ kpai e̩ne̩ Lifai kʼi dʼef aku-we̩ muda aje̩ eju Jihofa O̩jo̩-we̩ ugbo ki Jihofa O̩jo̩-we̩ adu; oñ uwe̩ ayo̩ eju Jihofa O̩jo̩-we̩ ef e̩wñ du kʼe̩ dʼo̩wo̩-we̩ kado kʼe̩ che.
DEU,12,19,E̩ ki fʼo̩la-we̩ de̩ kʼuwe̩ ki we ehi e̩ne̩ Lifai tinyo̩ oj ane̩-we̩ gbogbo mʼo̩jo̩ uku-we̩.
DEU,12,20,"E̩gba ku Jihofa O̩jo̩-we̩ fʼalo̩me̩-we̩ hi ubi, alu kʼi katane̩ ñw e̩ le̩, kʼuwe̩ akakini, Naje̩ e̩la, todabu ki arʼonugo we̩ e̩do̩ kʼe̩ je̩, uwe̩ ki je̩ e̩la alu du ki rʼe̩ e̩do̩."
DEU,12,21,"Iche̩wñ kʼuña ugbo ki Jihofa O̩jo̩-we̩ du kʼi adʼodu-wñ tʼo̩mo̩ jiji rʼuwe̩ tabale, mak uwe̩ ki kpa amokuno̩-we̩ kpai ame̩wño̩re̩-we̩ egini ki Jihofa ko ñw e̩ alu kʼomi ñwa ñw e̩-i; uwe̩ ki je̩ ejefu aku aku-we̩ alu du ki rʼonugo-we̩ e̩do̩."
DEU,12,22,"Alu ku ma je̩ e̩la egbi kpai abe̩de, alu le̩ uwe̩ ajʼe̩; tʼe̩ne̩ kʼo̩la-wñ daji, tʼe̩ne̩ kʼo̩la-wñ fe̩ aje̩ okujo̩."
DEU,12,23,Uwe̩ ki muda hi alu mʼe̩bie̩-wñ kilikili n; todu e̩bie̩ le̩ chʼiñmi; uwe̩ ki la je̩ iñmi-wñ manyʼe̩la-wñ n.
DEU,12,24,Uwe̩ ki je̩ n; uwe̩ ki mʼu du dajʼane̩pe̩te̩ dab omiofo.
DEU,12,25,"Uwe̩ ki je̩ n; todu ki ra ñw e̩ kpai amo̩ma-we̩ ubi-we̩ ge̩, owñ chʼabu kʼe̩ che e̩wñ o̩kpakpa eju Jihofa."
DEU,12,26,"Uwe̩ ki muda mʼe̩wñ ki afo̩ kʼe̩ ne̩ kpai e̩wñ kʼe̩ doji-wñ ko, kʼe̩ nyʼugbo ki Jihofa adu,"
DEU,12,27,"kʼuwe̩ ki kʼe̩wñ iche̩bo̩ e̩gu-jo-we̩, tʼe̩la-wñ tʼe̩bie̩-wñ wa che oj ubo̩ iche̩bo̩ Jihofa O̩jo̩-we̩; ama ki la dʼe̩bie̩ e̩wñ iche̩bo̩-we̩ danyʼoj ubo̩ iche̩bo̩ O̩jo̩-we̩, tak uwe̩ aje̩ e̩la-wñ."
DEU,12,28,"E̩ fejutʼo̩ kʼe̩ gbo̩ o̩la du kʼu nañwa ñw e̩-i, todu ki ra ñw e̩ kpai amo̩ma-we̩ ubi-we̩ ogbegbele̩, owñ chʼabu kʼe̩ nʼe̩wñ ki nyo̩ kʼi chʼo̩kpakpa eju Jihofa O̩jo̩-we̩, ache."
DEU,12,29,"E̩gba ki Jihofa O̩jo̩-we̩ fʼabo uche̩ichi ichi ko̩da bʼuwe̩ o̩gba te̩, owñ chʼugbo kʼuwe̩ anyi kʼe̩ bʼuma gbʼane̩ le̩, kʼe̩ bʼuma gba kʼe̩ la dodo oj ane̩-ma,"
DEU,12,30,"fʼo̩la-we̩ de, kʼe̩ we etʼoku ku ma du te̩ ñw e̩ tak abu ku ma fʼuma chile̩che̩ bʼe̩ o̩gba te̩ kʼe̩ ño̩ wʼuma che ge̩; kʼe̩ we etene e̩wñ amo̩jo̩-ma kakini, Abʼabo-i che amo̩jo̩-ma ta? Omi onugo ñʼache abe̩le̩ ge̩."
DEU,12,31,"Uwe̩ ki che abe̩le̩ ñwu Jihofa O̩jo̩-we̩ n; todu ma fʼe̩wñ du ki chʼe̩wñ ihie̩ne̩ ñwu Jihofa, kʼi achʼulaka-wñ, che ñw amo̩jo̩ e-ma me̩; i chaka chʼamo̩ma-ma e̩ne̩ke̩le̩ kpai amo̩ma-ma onobule̩, ma ko ma gujo ef una ñw amo̩jo̩ e-ma."
DEU,12,32,"E̩wñ du kʼu nañwa ñwu me̩, ame̩ ki fejutʼe-le̩ ku me̩ che: e̩ ki bu tʼo̩ n, e̩ ki la bu wʼane̩ n."
DEU,13,1,"Iche̩wñ kʼakache̩ʼka kwane̩ ef ume̩, abe̩k ano̩naʼka, kʼi la dʼujiwe abe̩k e̩wñ uno̩ʼka ñw e̩,"
DEU,13,2,"tak ujiwe abe̩k e̩wñ uno̩ kʼi ka ñw e̩ wache̩, tak i aka ñw e̩ kakini, Wa, kʼa tʼamo̩jo̩ omune̩ kʼame̩ ma ma ma n ubi, kʼa re̩ ma,"
DEU,13,3,"uwe̩ ki netirʼo̩la akache̩ le̩ abe̩k ano̩na le̩ n; todu Jihofa O̩jo̩-me̩ ajʼume̩ ma le̩, kʼi ma abe̩k ame̩ fe̩do̩ Jihofa O̩jo̩-me̩ kpai e̩do̩-me̩ chaka kpai onugo-me̩ chaka."
DEU,13,4,"Ame̩ ki lule̩ tu Jihofa O̩jo̩-me̩ ubi, ku me̩ la railo owñ, ku me̩ de uko̩ uko̩-wñ ku me̩ ki la gba omu-wñ gbo̩, me̩ rʼo̩ ku me̩ la jimʼo̩."
DEU,13,5,"Tak ama ki dʼakache̩ le̩ abe̩k ano̩na le̩ kpa, todabu kʼi ko̩la erʼume̩ da ubi bi Jihofa O̩jo̩-me̩ kʼi mʼume̩ ko kwʼane̩ Ijipti, kʼi la mʼume̩ gba kwef unyi adu le̩ te̩, kʼi kʼe̩ e̩che̩ bʼo̩na ki Jihofa O̩jo̩-we̩ ñwa ñw e̩ kʼe̩ lule̩ efu-wñ te̩. Abe̩le̩ oñ uwe̩ akʼe̩wñ e̩bie̩ne̩ rinyo̩ bʼef ume̩ te̩."
DEU,13,6,"Iche̩wñ kʼo̩maye-we̩ e̩ne̩ke̩le̩ kʼuwe̩ kpʼowñ nʼiye abe̩k o̩ma-we̩ e̩ne̩ke̩le̩, abe̩k o̩ma-we̩ onobule̩, abe̩k o̩ya ki mʼe̩ e̩do̩, abe̩k onuku-we̩ kʼi dab onugo o̩la-we̩ ñw e̩, chane̩ egbʼe̩ ibe umaja maja, kakini, Lewa, kʼa nyʼache amo̩jo̩ omune̩, e-kʼuwe̩ tʼamata-we̩ ma ma ma n,"
DEU,13,7,"owñ chʼamo̩jo̩ amone̩ ku ma lʼume̩ daka-i, dagba ma me̩rʼuwe̩ dagba ma jʼo̩na jiji, akwo ukpoji ile̩ o̩wo̩ʼka gbogbo tʼotitala ile̩ o̩wo̩ ekeji,"
DEU,13,8,"uwe̩ ki je̩ n, e̩ ki la netirʼu n, e̩ ki liʼu ejumomi n, e̩ ki la do̩wo̩mʼo̩ n, e̩ ki la dʼu maja n;"
DEU,13,9,"chai ekpa e̩ dʼu kpa; o̩wo̩ e-we̩ akadʼo ejodudu e̩gba ku ma kpa, ubile̩ tak o̩wo̩ amone̩ chaka akadʼo."
DEU,13,10,"Uwe̩ ki la kʼokuta ro̩ dʼo kʼi ku, todabu kʼi tene efʼuwe̩ fa ubi bi Jihofa O̩jo̩-we̩ kʼi dʼe̩ kwʼane̩ Ijipti wa, kwef unyi adu le̩ te̩."
DEU,13,11,"Tak abo Israe̩l du agbo̩, oñ ma arailo, taku ma ñʼache e̩wñ e̩bie̩ne̩ abe̩le̩ alumeji-we̩ ge̩ n."
DEU,13,12,"Iche̩wñ kʼe̩ dʼef ewo-we̩ʼka ki Jihofa O̩jo̩-we̩ du ñw e̩ kʼe̩ dodo o̩mo̩, kʼe̩ gbo̩ kakini,"
DEU,13,13,"Ame̩nebili iche̩ka kwʼalumeji-me̩ dufu, ku ma la fʼabo ewo-ma fa wʼubi, kakini, Lewa, kʼa nyʼare̩ amo̩jo̩ omune̩ kʼame̩ ma ma ma n;"
DEU,13,14,"mak uwe̩ ki nitele-wñ, kʼe̩ la atejane̩, kʼe̩ tene o̩bie̩ o̩bie̩; e̩ la go, iche̩wñ ki dʼabe̩le̩, ka ku ma fʼe̩wñ ihie̩ne̩ abe̩le̩ che alumeji-we̩ ochochi,"
DEU,13,15,"uwe̩ ki nʼalu ugbada gwo abo ewo le̩ da chuu, kʼe̩ la mʼu ko jo̩ ñw O̩jo̩ hioko, e̩ne̩ du kʼi dʼefu-wñ kpai ame̩la-ma abe̩re̩me̩le̩, e̩ ki nʼalu ugbada che."
DEU,13,16,"Tak uwe̩ ki mʼane̩ kʼogu le̩ je̩ kowa jʼalumeji ojukpologu-wñ, tak e̩ nʼuna gu ewo le̩ kpai ane̩-wñ chaka jo ñwu Jihofa O̩jo̩-we̩ hioko; oñ o̩mo̩ le̩ amud ugbudu dago ogbegbele̩, ma ñʼako unyi o̩mo̩ ge̩ n."
DEU,13,17,"E̩wñ kʼe̩ kojo̩ le̩ e̩ dʼokate-wñ mʼo̩wo̩-we̩ alo n; todu ki Jihofa ki rida bʼe̩kpuna uwe̩do̩-wñ te̩, kʼi lʼuwe̩ ejumomi, kʼi mo̩la ñw e̩, kʼi la je̩ ñw e̩ wewe nyo̩gba alu kʼi go̩ ñw amata-we̩,"
DEU,13,18,"e̩gba kʼe̩ gbʼomu Jihofa O̩jo̩-we̩ gbo̩, kʼe̩ la fʼuko̩-wñ du kʼu nañwa ñw e̩ eñini-i de, kʼe̩ che e̩wñ ki chʼo̩kpakpa eju Jihofa O̩jo̩-we̩."
DEU,14,1,"Ame̩ chʼamo̩ma Jihofa O̩jo̩-me̩; me̩ ki du e̩wñ fʼo̩la-me̩ na n, me̩ ki la fʼo̩gba oji-me̩ la o̩bo̩bo̩lo̩ re tod e̩ne̩ kʼi ku n."
DEU,14,2,"Todu uwe̩ chʼamone̩ ki afo̩ ñwu Jihofa O̩jo̩-we̩, Jihofa la chi uwe̩ kwef amone̩ du ku ma bʼeju ile̩-ma, kʼe̩ chʼamone̩ kʼowñ kʼi ne̩."
DEU,14,3,Uwe̩ ki je̩ e̩wñ ihie̩ne̩ du n.
DEU,14,4,"Ame̩la abe̩re̩me̩le̩ e-kʼame̩ aje̩ de̩: okuno̩ kpai e̩wño̩re̩ egini, owñ chʼala kpai ewo,"
DEU,14,5,kpʼabede kpai egbi kpai ate̩ kpai obalenyi kpai o̩wa kpai e̩lañwa kpai e̩fa.
DEU,14,6,"E̩la abe̩re̩me̩le̩ du kʼetikpa-wñ chʼe̩kpana meji, kʼi atije̩, e-le̩ ame̩ aje̩."
DEU,14,7,"Ef ame̩la ki atije̩, abe̩k e-kʼetikpa-wñ chʼe̩kpana abo-i oñ ame̩ ma aje̩ n: inyakulumi kpai adeji kpai ekili, todabu ku ma tʼije̩, etikpa-ma muda kpana n, ama chʼe̩wñ elifo̩ ñwu me̩."
DEU,14,8,"Kpai oko ge̩, todabu kʼetikpa-wñ chʼe̩kpana, i muda tije̩ n, owñ le̩ chʼe̩wñ elifo̩ ñwu me̩. Ame̩ ki je̩ e̩la-ma n, me̩ ki la do̩wo̩kado oku-ma n."
DEU,14,9,E̩wñ kʼame̩ aje̩ ef e̩wñ du ki jʼef omi le̩ jo̩-i: ame̩ aje̩ e-du ki nʼugwomi kpai ikpe̩.
DEU,14,10,Ame̩ ki muda je̩ e-du kʼi ma la nʼugwomi kpai ikpe̩ n; e̩wñ elifo̩ i la che ñwu me̩.
DEU,14,11,Ame̩ aje̩ ame̩we̩ du ki fe̩.
DEU,14,12,Abo e-kʼame̩ ma la aje̩ ni de̩: ugbono kpai opupu kpai o̩re̩
DEU,14,13,"kpai igo kpai okokolo, uche̩ uche̩-ma,"
DEU,14,14,"kpai o̩tagalama uche̩ uche̩-wñ okoke du,"
DEU,14,15,"kpai obijim kpai aja kpai ugu o̩lʼomi abadi kpai amuji uche̩ uche̩-ma du,"
DEU,14,16,"ogugu kpai ogugu omoko kpai ugo,"
DEU,14,17,"kpai o̩kpamadu kpai ugunu kpai anumure,"
DEU,14,18,kpai utu kpai e̩je̩ uche̩ uche̩-ma; kpai apie̩pie̩ kpai ido̩.
DEU,14,19,Oñ e̩wñ du ki nʼika kʼi afa chʼe̩wñ elifo̩ ñwu me̩; ma aje̩ abo e-le̩ n.
DEU,14,20,Ame̩we̩ du ku ma fe̩ ame̩ aje̩.
DEU,14,21,"Ame̩ ki je̩ e̩wñ du kʼi ku rinyo̩ ofofo n; e̩ ki dʼu ñw ilowa kʼi dʼef aku-we̩, kʼowñ ki je̩, abe̩k e̩ mʼu du ta ñw akichi; todu uwe̩ chʼamone̩ ki afo̩ ñwu Jihofa O̩jo̩-we̩. Uwe̩ ki hi o̩mala abe̩k o̩ma ewo ef omie̩nya iye-wñ n."
DEU,14,22,Uwe̩ ki fʼukpe̩gwa unawo ugbe̩ kpai ulu-we̩ kʼe̩ du gbe̩ oko-we̩ o̩do̩ o̩do̩ te̩re̩wa.
DEU,14,23,"Uwe̩ ki la je̩ ukpe̩gwa e̩wñ e̩yo̩-we̩ kpʼe-omi achiwebe̩te̩ma-we̩ tito̩ kpai e-ekpo-we̩, kpai amo̩mojo̩do̩ amokuno̩-we̩ kpai ame̩wño̩re̩-we̩ egini, eju Jihofa O̩jo̩-we̩, ugbo kʼi du kʼi je̩ ñw odu-wñ dodo o̩mo̩; todu kʼuwe̩ ki ko̩che̩ ailo Jihofa O̩jo̩-we̩ era o̩jo̩ du ki ñwa."
DEU,14,24,"I la che̩wñ kʼo̩mo̩ chʼe̩jiji rʼuwe̩ kʼuwe̩ ma neke ne̩ nyʼo̩mo̩ e̩gba ku Jihofa O̩jo̩-we̩ de̩nyo̩ ñw e̩ n, todabu kʼugbo ki Jihofa O̩jo̩-we̩ du, kʼi adʼodu-wñ tʼo̩mo̩ chʼe̩jiji rʼuwe̩ tabale,"
DEU,14,25,"mak e̩ mʼe̩wñ ukpe̩gwa le̩ ko ta kʼe̩ fʼo̩ko̩ le̩ ji nʼo̩wo̩ kʼe̩ nyʼugbo ki Jihofa O̩jo̩-we̩ du le̩,"
DEU,14,26,"tak e̩ mʼo̩ko̩ le̩ ko la e̩wñ du ki rʼe̩ e̩do̩, abe̩k amokuno̩, abe̩k ame̩wño̩re̩ egini, abe̩k omi achiwebe̩te̩ma, abe̩k o̩te̩ una, e̩wñ du ki chi kʼonugo-we̩ bi we̩; tak uwe̩ ki je̩ eju Jihofa O̩jo̩-we̩ o̩mo̩ kʼuwe̩ ki yo̩, uwe̩ kpai abo unyi-we̩."
DEU,14,27,"Uwe̩ ki hi e̩ne̩ Lifai kʼi dʼef aku aku-we̩ tinyo̩ n, todu owñ nʼukpe̩ abe̩k e̩wñ ogu kʼi aje̩ kpai uwe̩ n."
DEU,14,28,"E̩gba du kʼo̩do̩ mud e̩ta uwe̩ ki ko ukpe̩gwa unawo e̩wñ oko-we̩ dufu wa o̩do̩ le̩ gbage̩de̩, kʼuwe̩ ki ko ne jʼef aku aku-we̩;"
DEU,14,29,"tak abu kʼe̩ne̩ Lifai ma nʼukpe̩ abe̩k e̩wñ ogu kʼi aje̩ kpai uwe̩ n, owñ kpai ilowa kpai e̩ne̩ kʼi ma nʼata n kpai o̩yaukuo̩ko̩ ku ma jo̩ ef aku aku-we̩ awa, ku ma je̩ kʼefu-ma ki ko̩; todu ki Jihofa O̩jo̩-we̩ ki de̩nyo̩ ñw e̩ ef uko̩lo̩ du kʼe̩ nʼo̩wo̩-we̩ ache."
DEU,15,1,O̩do̩ mebie muda uwe̩ ki fʼuto̩no̩ che.
DEU,15,2,"Alu kʼuto̩no̩ le̩ la ade̩ de̩: e̩ne̩ du ku ma je̩ o̩me̩ kʼi natʼe̩wñ kʼi me̩ ñw ekeji-wñ no̩ ñw u; i ki bi ekeji-wñ kpai o̩maye-wñ o̩me̩ le̩ n, todabu ku ma mʼuto̩no̩ e-Jihofa du kpogo me̩."
DEU,15,3,I chʼe-ononojo uwe̩ neke biʼu o̩me̩ kʼe̩ gba; e̩wñ-we̩ du ki la dʼugbo o̩maye-we̩ uwe̩ ki tʼo̩ no̩ ñw u.
DEU,15,4,"I muda dukpe̩ kʼe̩nale du ki dʼef ume̩ n (todu Jihofa ade̩nyo̩ ñw e̩ oj ane̩ ki Jihofa O̩jo̩-we̩ adu ñw e̩ kʼi chʼe̩wñ ogu-we̩ kʼe̩ ne̩),"
DEU,15,5,"e-le̩ kate, ku we̩ ki gbʼomu Jihofa O̩jo̩-we̩ gbo̩ ogbolo, kʼe̩ fejutʼo̩ kʼe̩ che tʼeju uko̩ du kʼu nañwa ñw e̩ eñini-i."
DEU,15,6,"Todu Jihofa O̩jo̩-we̩ ade̩nyo̩ ñw e̩, alu kʼi katane̩ ñw e̩, oñ uwe̩ ame̩ e̩wñ ñw abo uche̩ichi ichi wewe, uwe̩ muda ame̩ e̩wñ ugbo e-ma tak e̩ dʼe̩wñ hi o̩wo̩ n; uwe̩ anʼo̩da abo uche̩ichi ichi wewe, ma muda anʼo̩da e-we̩ n."
DEU,15,7,"I che̩wñ kʼe̩nale dʼef ume̩, kʼi chʼo̩maye-we̩ʼka kʼi dʼef aku-we̩ʼka oj ane̩-we̩ e-ki Jihofa O̩jo̩-we̩ adu ñw e̩, uwe̩ ki chʼo e̩do̩ kpako n, e̩ ki la fʼo̩wo̩ jugbe ñw o̩maye-we̩ kʼi chʼe̩nale le̩ n;"
DEU,15,8,uwe̩ ki muda chi o̩wo̩ ñw u ofofo kʼe̩ me̩ e̩wñ ñw owñ ki bʼeku kʼi akʼu jo̩.
DEU,15,9,"E̩ ki nago tode̩gba kʼibe bibi adʼe̩f e̩do̩-we̩ kʼe̩ kakini, O̩do̩ e̩kebie, owñ chʼo̩do̩ uto̩no̩ le̩, me̩rʼo̩wo̩ me̩, tak e̩ che eju bie̩ne̩ efu ñw o̩maye-we̩ kʼi chʼe̩nale, kʼe̩ ma la dʼe̩wñ du ñw u n; kʼi la raku do̩ Jihofa nyʼuwe̩ o̩la, ki mud adure eta ñw e̩."
DEU,15,10,"Uwe̩ ki la ko ñw u ofofo, i ki wʼe̩ ab e̩ du ñw u n; todabu ki chʼutodu e̩wñ-i oñ Jihofa O̩jo̩-we̩ ade̩nyo̩ ñw e̩ ef uko̩lo̩-we̩ du kpai ef e̩wñ du kʼo̩wo̩-we̩ akado."
DEU,15,11,"Todu ame̩nale awe ede̩ oj ane̩ le̩ n; todule̩ nañwa ñw e̩-i kakini, Uwe̩ ki chi o̩wo̩-we̩ ñw o̩maye-we̩ kpai e̩ne̩-we̩ kʼi chʼe̩no̩bata kpai ame̩nale-we̩ oj ane̩ le̩."
DEU,15,12,"I che̩wñ ku ma dʼo̩maye-we̩, kʼi chʼe̩ne̩ke̩le̩ Hibru abe̩k onobule̩ Hibru, ta ñw e̩ la, i arʼe̩ o̩do̩ me̩fa, tak o̩do̩ e̩kebie-wñ uwe̩ atʼo̩ no̩ kʼi ne̩ o̩la-wñ."
DEU,15,13,"Oñ e̩gba kʼe̩ tʼo̩ no̩ kʼi lo ofofo, uwe̩ ki je̩ ñw u lo o̩wo̩ ofo n;"
DEU,15,14,"uwe̩ ki mʼame̩wño̩re̩-we̩ egini, kpai e̩wñ oji ajita ugwo̩ka-we̩ kpai e̩wñ aguo̩ko̩lo̩ e-omi achiwebe̩te̩ma-we̩ ko nyʼo̩la-wñ; alu ki Jihofa O̩jo̩-we̩ mʼe̩nyo̩ du ñw e̩ alu le̩ uwe̩ ki du ñw u."
DEU,15,15,"Uwe̩ ki nadibekado ka kʼuwe̩ chʼadu oj ane̩ Ijipti, taku Jihofa O̩jo̩-we̩ gbʼuwe̩ tane̩; todule̩ oñ nañwʼe̩wñ kide̩ ñw e̩ eñini-i."
DEU,15,16,"I la che̩wñ kʼi ka ñw e̩ kakini, Na-kwo bʼe̩ te̩ n, todabu kʼi afe̩do̩ we̩ kpai abunyi-we̩, todabu ki ara ñw u ugbo we̩,"
DEU,15,17,"mak e̩gbale̩ uwe̩ ki mʼosipia du kʼe̩ dʼu gʼu eti du tunyu oli alugbo̩na, tak i amud adu-we̩ ogbegbele̩. Abe̩le̩ oñ uwe̩ ache adu-we̩ onobule̩ ge̩."
DEU,15,18,I ki dabe̩ne̩ kʼofu abʼe̩ eju-we̩ e̩gba kʼe̩ tʼo̩ no̩ kʼi kwo bʼuwe̩ te̩ ofofo n; todu i nʼile ñw e̩ dab one̩ meji ku ma ro̩me̩ uko̩lo̩ ñwu ma gbogbo wʼo̩do̩ me̩fa le̩. Abe̩le̩ taku Jihofa O̩jo̩-we̩ ade̩nyo̩ ñw e̩ ef e̩wñ du kʼuwe̩ ache.
DEU,15,19,"Uwe̩ ki che kʼamo̩mojo̩do̩ du kʼamokuno̩-we̩ kpai ame̩wño̩re̩-we̩ e-gini abi o̩ko̩, ku ma fo̩ ñwu Jihofa O̩jo̩-we̩; e̩ ki nʼo̩mojo̩do̩ o̩kokuno̩-we̩ che uko̩lo̩ du n, e̩ ki la ja edudu o̩mojo̩do̩ ame̩wño̩re̩-we̩ egini n."
DEU,15,20,Eje̩ uwe̩ kpai abunyi-we̩ aje̩ e-le̩ eju Jihofa O̩jo̩-we̩ o̩do̩ o̩do̩ ugbo ki Jihofa adu.
DEU,15,21,"I muda che̩wñ kʼi chʼe̩no̩lo̩ kʼi achika, abe̩k i chʼafeju, abe̩k o̩lo̩ e̩bie̩ne̩ du dʼo̩la-wñ, uwe̩ ki dʼu kpa ñwu Jihofa O̩jo̩-we̩ n."
DEU,15,22,"Uwe̩ ki fʼe-le̩ je̩ ef aku aku-we̩; tʼabo kʼo̩la-ma daji tʼabo kʼo̩la-ma fe̩ aje̩ okujo̩, alu ku ma je̩ egbi kpai abede le̩."
DEU,15,23,"E̩wñ okate de̩, uwe̩ ki la je̩ e̩bie̩-wñ n; uwe̩ ki mʼe-le̩ du dajʼane̩pe̩te̩ dabe̩ne̩ kʼomiofo."
DEU,16,1,"Fejutʼochu Abib, kʼuwe̩ ki fʼElaloji de ñwu Jihofa O̩jo̩-we̩; todu ef ochu Abib le̩ Jihofa O̩jo̩-we̩ mʼe̩ du kwʼIjipti dufu odu."
DEU,16,2,Uwe̩ ki kʼame̩wño̩re̩ egini abe̩k amokuno̩ kwef ujo̩ wa akpa Elaloji ñwu Jihofa O̩jo̩-we̩ ef uña ki Jihofa adu kʼi je̩ ñw odu-wñ dodo omo̩.
DEU,16,3,"E̩ ki je̩ akala kʼo̩jo̩wu kpe̩gwanyʼu manyʼe-le̩ n; o̩jo̩ mebie oñ uwe̩ aje̩ akala ki ma nʼo̩jo̩wu efu n manyʼu, owñ chʼakala e-o̩bata todu uwe̩ kwʼane̩ Ijipti dufu wa unaju, unaju—todu kʼuwe̩ ki dibekado o̩jo̩ kʼe̩ kwʼane̩ Ijipti dufu o̩jo̩ du kʼudeju-we̩ kade."
DEU,16,4,"Ama ki la li o̩jo̩wu ugbo we̩ ejefu alo̩me̩ ane̩-we̩ du gbogbo wʼo̩jo̩ mebie le̩ n; e̩la du kʼe̩ du kpa e̩gba ane̩ o̩jo̩ ejodudu le̩, abo̩ gbogbo nyʼodudu n."
DEU,16,5,I nʼugbo kʼuwe̩ akpa e̩wñ Elaloji le̩ ejefu alaku e-we̩ ki Jihofa O̩jo̩-we̩ adu ñw e̩ n;
DEU,16,6,"chai ugbo ki Jihofa O̩jo̩-we̩ adu kʼi je̩ ñw odu-wñ dodo o̩mo̩, o̩mo̩ uwe̩ akpa e̩wñ Elaloji e̩gbʼane̩-wñ, abu kʼolu atunyʼane̩, iko kʼe̩ kwʼIjipti dufu wa le̩."
DEU,16,7,Uwe̩ ki la hiʼi kʼe̩ je̩ uña ki Jihofa O̩jo̩-we̩ adu; tak odudu-wñ uwe̩ arida kʼe̩ nyʼef unyabo-we̩.
DEU,16,8,Uwe̩ ki je̩ akala kʼo̩jo̩wu ma dʼo̩ n gbogbo o̩jo̩ me̩fa; o̩jo̩ e̩kebie-wñ ma ada ujeju eju e̩kpa ñwu Jihofa O̩jo̩-we̩; uwe̩ ki che uko̩lo̩ du o̩jo̩ le̩ n.
DEU,16,9,E̩ nafʼo̩jo̩ mebie ugbo mebie kaluka jo̩; e̩ ki chane̩ o̩jo̩ mebie ugbo mebie le̩ ekaluka iko kʼe̩ chane̩ ekpa o̩ka-we̩ ababa.
DEU,16,10,"Tak uwe̩ ki de uje̩wñ uyo̩ e-o̩jo̩ mebie ebie le̩ ñwu Jihofa O̩jo̩-we̩, uwe̩ ki gʼe̩do̩la-we̩ kʼe̩wñ kʼo̩wo̩ atu wa alu ki Jihofa O̩jo̩-we̩ de̩nyo̩ ñw e̩;"
DEU,16,11,"tak uwe̩ ki do̩mo̩ ayo̩ eju Jihofa O̩jo̩-we̩, owñ chʼuwe̩ kpai o̩ma-we̩ e̩ne̩ke̩le̩ kpai o̩ma-we̩ onobule̩ kpai adu-we̩ e̩ne̩ke̩le̩ kpai adu-we̩ onobule̩ kpai e̩ne̩ Lifai kʼi dʼef aku aku-we̩ kpai ilowa kpai e̩ne̩ ki ma nʼata n kpai o̩yaukuo̩ko̩ ku ma jʼefu-we̩ le̩, uña e-ki Jihofa O̩jo̩-we̩ adu kʼi je̩ ñw odu-wñ dodo o̩mo̩."
DEU,16,12,Uwe̩ ki la dibekado ka kʼuwe̩ chʼadu Ijipti; uwe̩ ki la fejutʼo̩ kʼe̩ che tʼeju e̩wñ uhio̩me̩-i.
DEU,16,13,Uwe̩ ki fʼuje̩wñ e-ebu emu de o̩jo̩ mebie e̩gba kʼe̩ mʼe̩wñ-we̩ ko wʼunyi kwʼoj ajita ugwo̩ka-we̩ kpai kwef aguo̩ko̩lo̩ omi achiwebe̩te̩ma-we̩;
DEU,16,14,"uwe̩ ki la yo̩ ef uje̩wñ-we̩ le̩, tʼuwe̩ tʼo̩ma-we̩ e̩ne̩ke̩le̩ tʼo̩ma-we̩ onobule̩ kpai adu-we̩ e̩ne̩ke̩le̩ kpai adu-we̩ onobule̩, kpai e̩ne̩ Lifai kpai ilowa kpai e̩ne̩ ki ma nʼata n kpai o̩yaukuo̩ko̩ ku ma jʼef aku aku-we̩."
DEU,16,15,"O̩jo̩ mebie uwe̩ ki de uje̩wñ uyo̩ ñwu Jihofa O̩jo̩-we̩ uña e-ki Jihofa adu; todabu ki Jihofa O̩jo̩-we̩ ade̩nyo̩ ñw e̩ ef unawo e̩wñ-we̩ chaka kpai ef uko̩lo̩ o̩wo̩-we̩ chaka, oñ e̩do̩-we̩ abo̩ ogbolo."
DEU,16,16,"Aboke̩le̩-we̩ chaka akwo jo̩ ejugede o̩gba Jihofa O̩jo̩-we̩ uña e-kʼi adu le̩ onu me̩ta o̩do̩ʼka: owñ chʼoko uje̩wñ e-akala kʼo̩jo̩wu ma do̩ n, kpai oko uje̩wñ e-ebie ebie le̩, kpai oko uje̩wñ e-ebu emu le̩. Ama ki la jo̩ ejugede o̩gba Jihofa o̩wo̩ ofo n;"
DEU,16,17,"e̩ne̩ne̩ne̩ne̩ akʼe̩wñ wa alu kʼo̩wo̩-wñ atu, alu kʼe̩nyo̩ ki Jihofa O̩jo̩-we̩ du ñw e̩ de̩."
DEU,16,18,"Uwe̩ ki chi amakajo̩ kpai amako̩takada jo̩ aku aku-we̩ du e-ki Jihofa O̩jo̩-we̩ adu ñw e̩, alu kʼo̩lo̩pu o̩lo̩pu-we̩ de̩; ama ki nʼajo̩ o̩kpakpa kʼajo̩ amone̩-i."
DEU,16,19,"Uwe̩ ki rʼoji ajo̩ da n; uwe̩ ki nʼe̩nejuma n; uwe̩ ki gbʼo̩ko̩ ugwa n, todu o̩ko̩ ugwa akpa eju anibe fo̩, i la agu o̩la e̩no̩kpakpa ji."
DEU,16,20,"O̩kpakpa e-o̩kpakpa uwe̩ atʼo̩ ubi, kʼuwe̩ ki deju, kʼe̩ jʼane̩ e-ki Jihofa O̩jo̩-we̩ adu ñw e̩ le̩."
DEU,16,21,Uwe̩ ki dʼoli du gbe̩ ki chʼAshe̩ra kʼi me̩ru ubo̩ iche̩bo̩ Jihofa O̩jo̩-we̩ kʼuwe̩ ache le̩ n.
DEU,16,22,Uwe̩ ki la du ojibo kʼi chʼe̩wñ ulaka Jihofa O̩jo̩-we̩ dago n.
DEU,17,1,"Uwe̩ ki du o̩kokuno̩ abe̩k e̩wño̩re̩ egini kʼi chʼe̩no̩lo̩, abe̩k e-kʼe̩wñ bie̩ne̩ du dʼo̩la-wñ kpa ñwu Jihofa O̩jo̩-we̩ n; todu e̩wñ ihie̩ne̩ oñ e-le̩ che ñwu Jihofa O̩jo̩-we̩."
DEU,17,2,"Iche̩wñ ku ma fʼe̩ne̩ke̩le̩ abe̩k onobule̩ kʼi ache e̩wñ e̩bie̩ne̩ eju Jihofa li ef ume̩ ef aku aku-we̩ du e-ki Jihofa O̩jo̩-we̩ adu ñw e̩, kʼi fʼalo-wñ daba,"
DEU,17,3,"kʼi la nyʼare̩ amo̩jo̩ omune̩, kʼi dojikane̩ ñwu ma, abe̩k olu abe̩k ochu abe̩k e̩wñ ki jo̩ ojale wewe-i, e-kʼomi ma ñwa ñwu ma ku ma che n,"
DEU,17,4,"kʼe̩ne̩ʼka mudu ka ñw e̩, kʼuwe̩ la gbʼinabali-wñ; e̩gbale̩ uwe̩ ki tejane̩ o̩bie̩ o̩bie̩, e̩ la go, iche̩wñ ki chʼochochi, ku ma la ma o̩pio̩o̩ ka ku ma fʼe̩wñ ihie̩ne̩ abe̩le̩ che Israe̩l,"
DEU,17,5,"mak uwe̩ ki dʼe̩ne̩ke̩le̩ abe̩k onobule̩ kʼi fʼe̩wñ e̩bie̩ne̩-i che dufu wa alaku-we̩, tak uwe̩ ki dʼokuta ro̩ dʼe̩ne̩ke̩le̩ abe̩k onobule̩ le̩ kʼi ku."
DEU,17,6,"Alu ame̩nibenu meji abe̩k e̩ta achʼoka, taku ma dʼe̩ne̩ kʼi aku kpa; ama ki gbo̩ alu e̩nibenu okate ku ma dʼone̩ kpa n."
DEU,17,7,O̩wo̩ ame̩nibenu le̩ akadʼo ejodudu tak o̩wo̩ amone̩ du akadʼo ku ma dʼu kpa. Abe̩le̩ uwe̩ ki kʼe̩bie̩ne̩ rinyo̩ bʼef uwe̩ te̩.
DEU,17,8,"Iche̩wñ kʼo̩laʼka chi kʼoji ajo̩-wñ firu we̩ eka, dagba i chʼo̩la one̩ e̩kpa, dagba i chʼo̩la agbagba one̩ meji, dagba i chʼugbo e̩wñ e̩chʼomune̩, owñ chʼo̩la du ki chi ewo ewo-we̩ kʼi gbiti tʼuwe̩ le, e̩gbale̩ uwe̩ ki kwane̩, kʼe̩ mute̩gu nyʼuña e-ki Jihofa O̩jo̩-we̩ adu,"
DEU,17,9,"oñ abu kʼuwe̩ lewugbo amatama ku ma chʼabo Lifai, kpai ugbo akajo̩ kʼi ado̩mo̩ iko le̩, tak uwe̩ ki tene; tak ama afʼoji ajo̩-we̩ kpa ñw e̩."
DEU,17,10,Tak uwe̩ ki che teju alu ku ma kpʼoji o̩la le̩ ugbo uña e-ki Jihofa adu le̩; uwe̩ ki fejutʼo̩ kʼe̩ che tʼeju o̩la du ku ma kʼe̩;
DEU,17,11,"likpa alu ku ma ako̩ uwe̩ kpai tʼeju oji ajo̩ ku ma du te̩ ñw e̩, alu le̩ uwe̩ ache; e̩ ki rida bʼoji ajo̩ ku ma ka ñw e̩ te̩ n, e̩ ki na tʼo̩wo̩ awo̩to̩ abe̩k awohi n."
DEU,17,12,"Oñ e̩ne̩ kʼi ajibenu, kʼi ma la nyʼatama kʼi dago ache e̩wñ o̩gba Jihofa O̩jo̩-we̩ o̩mo̩ eti n, abe̩k i ma la gbʼe-kʼakajo̩ ka n, eku e̩ne̩ le̩ aku; abe̩le̩ oñ uwe̩ la akʼe̩bie̩ne̩ rinyo̩ bʼ Israe̩l te̩."
DEU,17,13,"Tak amone̩-i du agbo̩, oñ ma arailo, taku ma ma ñʼajibenu abe̩le̩ ge̩ n."
DEU,17,14,"E̩gba kʼuwe̩ lewa ane̩ e-ki Jihofa O̩jo̩-we̩ adu ñw e̩ kʼe̩ la ne̩, kʼe̩ dodo o̩mo̩, kʼuwe̩ akakini, Nadʼonu gugu kʼi ne̩ mi, dab abo uche̩ichi chaka ku ma lʼumi daka-i;"
DEU,17,15,"e̩ne̩ ki Jihofa O̩jo̩-we̩ achi, owñ le̩ kate oñ uwe̩ adu jʼonu-we̩. E̩ne̩ʼka ef amo̩maye-we̩ oñ uwe adu jʼonu-we̩; i nʼugbo du kʼuwe̩ adʼononojo kʼi ma chʼo̩maye-we̩ n jʼonu-we̩ n."
DEU,17,16,"Amanya-wñ ki muda wewe nyo̩gba n, i ki je̩ ñw amone̩ dabi nyʼIjipti ku ma tene amanya wewe ñw u n, todabu ki Jihofa ka ñwu me̩ kakini, Ame̩ ki ño̩ dabi lʼo̩na o̩mo̩ ge̩ n."
DEU,17,17,"Amo̩ya-wñ ki la wewe nyo̩gba n, kʼe̩do̩-wñ ki we erida tʼubi; i ki la ne̩ ajifa kpai o̩jamalia nyo̩gba ololo ololo n."
DEU,17,18,"Oñ e̩gba kʼi kwogugu oj ede o̩fe̩-wñ, owñ ki nada uko̩-o̩la-i nyʼef o̩takada omune̩ ñw o̩la-wñ, i ki ko̩ teju e-kʼi dʼo̩gba amatama ku ma chʼabo Lifai le̩;"
DEU,17,19,"e-le̩ la ade̩ ugbo-wñ, i la achʼo̩kalatu-wñ o̩jo̩ du kʼudeju-wñ kade, todu kʼi ko̩che̩ ailo Jihofa O̩jo̩-wñ era, kʼi fʼuko̩-o̩la-i du kpai uhio̩me̩-wñ de, kʼi che tʼeju-wñ;"
DEU,17,20,"kʼi we ehio̩la-wñ ne tʼamo̩maye-wñ le, kʼi la we ena bʼuko̩ le̩ te̩, tʼo̩wo̩ awo̩to̩ tʼo̩wo̩ awohi; todu kʼi kpojolugbo ef o̩fe̩-wñ, owñ kpai amo̩ma-wñ, alumeji Israe̩l."
DEU,18,1,"Amatama, abo Lifai le̩, owñ chʼabo o̩lo̩pu Lifai chaka, anʼukpe̩ abe̩k e̩wñ ogu ku ma aje̩ manyʼabo Israe̩l in; ama aje̩ e̩wñ ku ma ko wa ñwu Jihofa lugbo una, kpai e̩wñ ogu e-wñ."
DEU,18,2,"Ama la a ne̩ e̩wñ ogu du ku ma aje̩ ef amo̩maye-ma n; Jihofa chʼe̩wñ ogu e-ma, alu kʼi ko̩la tane̩ ñwu ma le̩."
DEU,18,3,"E̩wñ ki la chʼoji ajo̩ kʼO̩jo̩ du te̩ kʼamone̩ ako ñw amatama kwef e̩wñ ku ma ko wa che iche̩bo̩, dagba i chʼo̩kokuno̩ dagba i chʼe̩wño̩re̩ egini: ama ki kʼo̩wo̩-wñ meji kpʼiti meji kpʼukulu-wñ ñw atama."
DEU,18,4,Uwe̩ ako ejo̩ga oka-we̩ kpai e-omi achiwebe̩te̩ma-we̩ e-etito̩ kpai e-ekpo-we̩ kpai ejo̩ga edudu ame̩wño̩re̩-we̩ egini ku ma ja ñw u.
DEU,18,5,"Todu Jihofa O̩jo̩-we̩ mʼowñ chi kwef abo o̩lo̩pu-we̩ du, kʼi dago ache e̩wñ ef odu Jihofa, owñ chʼowñ kpai amo̩ma-wñ e̩ne̩ke̩le̩ o̩jo̩ du."
DEU,18,6,"I la che̩wñ kʼe̩ne̩ Lifaiʼka kwʼef abo Israe̩l du ef aku-we̩ʼka ugbo du kʼi age̩ne̩ dufu wa kʼe̩do̩ onugo-wñ la kʼo̩ e̩che̩ kʼi wʼugbo uña e-ki Jihofa adu,"
DEU,18,7,"e̩gba le̩ i ache e̩wñ ef odu Jihofa O̩jo̩-wñ, alu kʼamo̩maye-wñ chaka ku ma chʼabo Lifai ache, owñ chʼabo ku ma dago ache e̩wñ o̩gba Jihofa o̩mo̩."
DEU,18,8,"Ama la anʼukpe̩ e̩wñ eje̩ okujo̩, manyʼo̩ko̩ kʼi li ugbo e̩wñ amata-wñ kʼi ko ta."
DEU,18,9,"E̩gba kʼe̩ lewa ane̩ e-ki Jihofa O̩jo̩-we̩ adu ñw e̩, uwe̩ ki ko̩che̩ kʼe̩ che e̩wñ ihie̩ne̩ alu kʼabo uche̩ichi ichi o̩mo̩ ache n."
DEU,18,10,"Ama ki li e̩ne̩ʼka ef ume̩ kʼi aje̩ ñw o̩ma-wñ e̩ne̩ke̩le̩ abe̩k o̩ma-wñ onobule̩ kʼi le gu ef una du n, kpai e̩ne̩ kʼi abifa, abe̩k agegugile̩, abe̩k etikpo̩gu, abe̩k ochu,"
DEU,18,11,"abe̩k achifamu, abe̩k abo ku ma dʼiche̩kpa, abe̩k ake̩ma, abe̩k agomi,"
DEU,18,12,todu e̩ne̩ du kʼi ache e̩wñ-i chʼe̩wñ ihie̩ne̩ ñwu Jihofa; i la chʼutodu e̩wñ ihie̩ne̩-i oñ Jihofa O̩jo̩-we̩ do̩mo̩ ane ma dufu bʼo̩gba-we̩ te̩.
DEU,18,13,Uwe̩ ki mufu eju Jihofa O̩jo̩-we̩.
DEU,18,14,"Todu abo uche̩ichi ichi kʼuwe̩ abʼuma gbʼane̩-i netirʼamagegugile̩ kpai amabifa; i muda chʼuwe̩, Jihofa O̩jo̩-we̩ je̩ ñw e̩ che abe̩le̩ n."
DEU,18,15,Jihofa O̩jo̩-we̩ adʼakache̩ʼka kʼi dab omi kwane̩ ef amo̩maye-we̩ alumeji-we̩ ñw e̩—owñ le̩ me̩ anetiru—
DEU,18,16,"alu kʼe̩ bi ugbo Jihofa O̩jo̩-we̩, Hore̩b, o̩jo̩ ujeju le̩, kʼe̩ kakini, E̩ ki ño̩ je̩ ñwu mi gbʼomu Jihofa O̩jo̩-mi ge̩ n, e̩ ki la je̩ ñwu mi li una inaina-i ge̩ n, todu kʼu we eku."
DEU,18,17,"Taku Jihofa ka ñwu mi kakini, E-ku ma ka le̩, o̩me̩me̩le̩ ma ka."
DEU,18,18,Nadʼakache̩ kʼi dab uwe̩ kwane̩ kwef amo̩maye-ma ñwu ma; tak u nadʼo̩la e-mi tef alu-wñ oñ i akʼe̩wñ du kʼu nañwa ñw u ñwu ma.
DEU,18,19,"Oñ e̩ne̩ du kʼi ma la gba o̩la-mi kʼi aka ef odu-mi gbo̩ n, omi atʼe̩ne̩ le̩ ene."
DEU,18,20,"Akache̩ kʼi muda ajibenu akʼo̩laʼka ef odu-mi, e-ki ma chʼomi ñwa ñw u kʼi ka n, abe̩k i akʼo̩la ef odu amo̩jo̩ omune̩, eku akache̩ le̩ pitii aku."
DEU,18,21,"I la che̩wñ kʼe̩ ka ef e̩do̩-we̩ kakini, Ab a le kʼa ama o̩la e-ki ma chʼiJihofa ka n?"
DEU,18,22,"E̩gba kʼakache̩ ko̩la ef odu Jihofa, iche̩wñ kʼe̩wñ le̩ ma tʼo̩ ubi wa n, kʼi ma la che̩ n, mak e-le̩ chʼo̩la ki Jihofa ma ka n; akache̩ le̩ fʼibenu je̩ aka o̩la le̩, e̩ ki chokpo owñ n."
DEU,19,1,"E̩gba ku Jihofa O̩jo̩-we̩ akʼabo uche̩ichi ichi ki Jihofa O̩jo̩-we̩ adʼane̩-ma ñw e̩ da rinyo̩, kʼe̩ la gbʼe̩gu-ma je̩, kʼe̩ dodo ewo ewo-ma, kpai ef unyi-ma,"
DEU,19,2,uwe̩ ki fʼewo me̩ta date̩ ojoji ñw o̩la-we̩ oj ane̩ e-ki Jihofa O̩jo̩-we̩ adu ñw e̩ kʼe̩ ne̩.
DEU,19,3,"Uwe̩ ki ñw o̩na-wñ che ñw o̩la-we̩, kʼe̩ la fʼane̩-we̩ e-ki Jihofa O̩jo̩-we̩ adu ñw e̩ je̩ ogu kpe̩ me̩ta, todu kʼe̩ne̩ du ki akpʼone̩ ki ra nyʼo̩mo̩."
DEU,19,4,"Alu kʼo̩la e̩ne̩ kʼi kpʼone̩ tak i ra nyʼo̩mo̩ kʼi adeju ade̩ de̩. E̩ne̩ kʼi fʼekeji-wñ kpa alu kʼe̩wñ agbajiko kʼi ma ma n, kʼi ma la chʼulaka-wñ akwoubi n—"
DEU,19,5,"dab alu kʼone̩ anyʼefoko kpai ekeji-wñ alʼoli wane̩, kʼi nʼoli ada kʼe̩do̩ le̩ mukpe kʼi lewa nʼekeji-wñ kʼi leku—e̩ne̩ abe̩le̩ ara nyʼewo-iʼka, kʼi deju;"
DEU,19,6,"tode̩gba kʼakpo̩chi kʼe̩do̩fulu ranʼakpone̩ le̩, kʼi la fʼu mu todabu kʼugbo kʼewo le̩ de̩ chʼejiji, kʼi la adʼe̩wñ gwo kʼi ku; oji ajo̩ ku ma du te̩ le̩ ka kʼi aku n, todabu kʼi ma chʼulaka-wñ akwoubi n."
DEU,19,7,"Todule̩ nañwa ñw e̩-i, kakini, Uwe̩ ki fʼewo me̩ta date̩ ñw o̩la-we̩."
DEU,19,8,"I la che̩wñ ki Jihofa O̩jo̩-we̩ hi alo̩me̩-we̩ ubi, alu kʼi go̩ ñw amata-we̩ le̩, kʼi la mʼane̩ kʼi katane̩ kʼi adu ñw amata-we̩ ko ñw e̩ chaka—"
DEU,19,9,"iche̩wñ kʼuwe̩ ade kʼe̩ la che tʼeju uko̩ du kʼu nañwa ñw e̩ eñini-i, owñ chʼefe̩do̩ Jihofa O̩jo̩-we̩, kʼe̩ la lule̩ tʼo̩na-wñ o̩jo̩ du, mak e̩gba le̩ uwe̩ ki ko ewo me̩ta omune̩ manyʼabo me̩ta-i ñw o̩la-we̩,"
DEU,19,10,"todu kʼe̩bie̩ e̩ne̩ ki ma nʼudu n ki we edafo alumeji ane̩ ki Jihofa O̩jo̩-we̩ adu ñw e̩ kʼe̩ je̩ ogu, todu kʼudu e̩bie̩ ki we enʼuwe̩ oji."
DEU,19,11,"I muda che̩wñ kʼe̩ne̩ du nʼulaka ekeji-wñ ache, kʼi la kpala anede owñ, tak i kwane̩ tʼo̩ o̩la kʼi du e̩wñ gwʼo kʼi ku, kʼe̩ne̩ le̩ la ara nyʼef ewo-iʼka;"
DEU,19,12,"e̩gbale̩ abogijo ewo-wñ akpʼone̩ nyʼadʼu kwʼo̩mo̩ wa, oñ ma adʼu ñw akpo̩chi, todu kʼi ku."
DEU,19,13,"Uwe̩ ki liʼu ejumomi n, uwe̩ ki dʼe̩bie̩ e̩ne̩ kʼi ma fʼudu n tinyo̩ bʼoji Israe̩l te̩, todu ki ra ñw e̩."
DEU,19,14,"Uwe̩ ki chi oli alʼo̩me̩ ekeji-we̩ e-kʼabo igbele du dago oj ane̩ ogu kʼuwe̩ aje̩ tinyo̩ n, owñ chʼoj ane̩ ki Jihofa O̩jo̩-we̩ adu ñw e̩ kʼe̩ ne̩."
DEU,19,15,"E̩nibenu okate akwane̩ gbʼibenu nyʼe̩ne̩ du todu udu kʼi fe̩ n, abe̩ku todu adureʼka, ef adure du kʼi ta n; chai alu ame̩nibenu meji abe̩k e̩ta tak o̩la adago."
DEU,19,16,Iche̩wñ kʼe̩nibenu o̩lachiʼka kwane̩ kʼi gbʼibenu nyʼone̩ tod udu kʼi fe̩;
DEU,19,17,"e̩gbale̩ abo meji ku ma nʼuja le̩ adago o̩gba Jihofa, eju amatama kpai amakajo̩ ku ma jʼo̩mo̩ iko le̩;"
DEU,19,18,"tak amakajo̩ le̩ agwili-wñ o̩bie̩ o̩bie̩, i la che̩wñ kʼe̩nibenu le̩ chʼe̩ne̩ olemi, kʼi la fʼibenu olemi gba nyʼo̩maye-wñ;"
DEU,19,19,"e̩gbale̩ ame̩ ki chʼo, alu kʼi nibe ka kʼi ache o̩maye-wñ; abe̩le̩ uwe̩ ki dʼe̩bie̩ne̩ kwo bʼalumeji-we̩ te̩."
DEU,19,20,"Tak abo ki bo̩ agbo̩, oñ ma arailo, taku ma ma ñʼache e̩wñ e̩bie̩ne̩ abe̩le̩ alumeji-we̩ ate̩to̩gba-i ge̩ n."
DEU,19,21,"Uwe̩ ki lʼejumomi-wñ n; oji akoji oji, eju akoji eju, enyi akoji enyi, o̩wo̩ akoji o̩wo̩, e̩re̩ akoji e̩re̩."
DEU,20,1,"E̩ dufu kʼe̩ kʼogu bʼame̩ne̩bi-we̩, kʼe̩ la fʼamanya kpai o̩ko̩ ogu kpai amone̩ ku ma wewe tʼuwe̩ le li, uwe̩ ki railo ma n; todu Jihofa O̩jo̩-we̩ dʼugbo we̩, owñ chʼe̩ne̩ kʼi dʼuwe̩ kwʼoj ane̩ Ijipti wa."
DEU,20,2,"Oñ e̩gba ku me̩ te̩me̩rʼo̩la-me̩ ku me̩ jogu, atama ki te̩wa ako̩la ñw amone̩ le̩,"
DEU,20,3,"i la aka ñwu ma kakini, Neti, abo Israe̩l, ame̩ chane̩ ete̩wa eñini-i ku me̩ kʼogu bʼame̩ne̩bi-me̩; e̩do̩-me̩ ki da kpu n; me̩ ki railo n, o̩la-me̩ ki ga n, okpo-ma ki chi me̩ ofe n;"
DEU,20,4,"todu Jihofa O̩jo̩-me̩ chʼe̩ne̩ kʼi ale bʼume̩, kʼi kʼogu bʼame̩nebi-me̩ todu me̩, todu kʼi jadu me̩."
DEU,20,5,"Tak amako̩takada ako̩la ñw amone̩ le̩ kakini, E̩ne̩ do̩mo̩ kʼi fʼunyi tito̩ ko̩, kʼi ma bi o̩na-wñ ta n? I ki dabi tʼunyi-wñ, tode̩gba kʼi aku ef ogu-i, kʼe̩ne̩ omune̩ abiʼi."
DEU,20,6,"E̩ne̩ do̩mo̩ kʼi fʼuche̩ achiwebe̩te̩ma gbe̩, kʼi ma la jʼe̩ro-wñ ta n? I ki dabi tʼunyi-wñ, tode̩gba kʼi aku ef ogu-i, kʼe̩ne̩ omune̩ jʼe̩ro-wñ."
DEU,20,7,"E̩ne̩ do̩mo̩ kʼi atene o̩ya, kʼi ma la du wʼunyi ta n? I ki dabi tʼunyi-wñ, tode̩gba kʼi aku ef ogu-i kʼe̩ne̩ omune̩ amʼu du."
DEU,20,8,"Tak amako̩takada ñʼako̩la ñw amone̩ le̩ nyʼo̩gba ta, ma la aka ñwu ma kakini, E̩ne̩ do̩mo̩ kʼi achokpo, kʼe̩do̩-wñ muda kpu? E̩ne̩ le̩ ki mudabi tʼunyi-wñ, tode̩gba kʼe̩do̩ amo̩maye-wñ amuya alu kʼe̩do̩ e-wñ de̩."
DEU,20,9,"Oñ e̩gba kʼamako̩takada fʼoji o̩la eka ñw amone̩ le̩ kpa, tak ama ki chi amonu ogu ku ma chʼamagboji amone̩ le̩."
DEU,20,10,"E̩gba kʼuwe̩ ate̩me̩ru ewo kʼe̩ kogu bʼo̩, mak e̩ fʼakoya o̩la ure̩do̩ ta ñwu ma."
DEU,20,11,"I la che̩wñ kʼi dohi ure̩do̩ ñw e̩, kʼi mʼo̩na-wñ bi ñw e̩, e̩gbale̩ amone̩ du kʼe̩ ali efu-wñ amud abo ku ma rʼuwe̩ are̩, ku ma che e̩wñ ñw e̩."
DEU,20,12,"I la che̩wñ kʼi ma jʼache e̩wñ ure̩do̩ kpai uwe̩ n, chai ogu ma tene eja kpʼuwe̩, mak e̩ kpala nyʼu;"
DEU,20,13,"tak e̩gba ki Jihofa O̩jo̩-we̩ mʼu du tʼef o̩wo̩-we̩, uwe̩ ki nʼalu o̩kwo̩chageli kpa e̩ne̩ke̩le̩-wñ du,"
DEU,20,14,"ama abobule̩ kpai abo egini kpai ame̩la abe̩re̩me̩le̩ kpai e̩wñ du ki bo̩ jʼef ewo le̩, owñ chʼane̩-wñ du kʼogu je̩, e̩ ki mʼu ko chʼe̩wñ aluje̩; uwe̩ ki la mʼane̩ ame̩nebi-we̩ ki Jihofa O̩jo̩-we̩ ko ñw e̩ ko je̩."
DEU,20,15,"Abe̩le̩ uwe̩ ache ewo ewo du ku ma jʼo̩na jiji ñw e̩, e-ki ma chʼewo ewo abo uche̩ichi uche̩ichi-i n."
DEU,20,16,"I muda che ewo ewo amone̩ ki Jihofa O̩jo̩-we̩ ako ñw e̩ ki chʼe̩wñ kʼuwe̩ aje̩ ogu, uwe̩ ki jadu e̩wñ du kʼi añmiñmi kʼi deju n;"
DEU,20,17,"uwe̩ ki muda mʼuma kojo̩ ñw O̩jo̩ hioko, owñ chʼabo He̩t kpai abo Amo̩r kpai abo Kenan kpai abo Pe̩re̩z kpai abo Hifai kpai abo Je̩bius, alu ki Jihofa O̩jo̩-we̩ ñwa ñw e̩ le̩;"
DEU,20,18,ku ma ki we eko̩ me̩ ku me̩ che likpa e̩wñ ihie̩ne̩ ku ma te̩tache ñw amo̩jo̩ e-ma chaka taku me̩ du Jihofa O̩jo̩-me̩ re.
DEU,20,19,"E̩gba kʼe̩ fʼala kpa nyʼewo kpo̩kpe̩ kpo̩kpe̩ ku me̩ kʼogu bʼo̩ todu ku me̩ dʼu, e̩ ki dʼo̩kanyi ro̩ dʼoli-wñ kʼe̩ kpʼo̩ bie̩ n; todu e̩wñ kʼuwe̩ aje̩ i che, uwe̩ ki lʼo̩ wane̩ n. Oli oko le̩ chʼone̩ tak uwe̩ akpala nyʼu?"
DEU,20,20,"Chai oli kʼe̩ ma, ka kʼi chʼoli ku ma ma je̩ de̩ n, e-le̩ e̩ neke kpabie̩ kʼe̩ lo̩ wane̩; kʼe̩ mʼu ko keju tod ewo ki ajogu kpai uwe̩ le̩, gbogbo tak ewo le̩ mugulo̩ wane̩."
DEU,21,1,"Iche̩wñ ku ma fʼoku one̩ ku ma kpa li oj ane̩ e-ki Jihofa O̩jo̩-we̩ adu ñw e̩ kʼe̩ ne̩ le̩, kʼi tʼegbili ofo, ku ma ma ma e̩ne̩ kʼi dʼu kpa n,"
DEU,21,2,"e̩gbale̩ abogijo-we̩ kpai amakajo̩-we̩ adufu wa, ma la añwa ujiji-wñ akwo ugbo kʼoku one̩ le̩ te̩ le̩ nyʼewo ewo ki lʼe̩ne̩ ku ma kpa le̩ daka;"
DEU,21,3,"tak abogijo ewo ki me̩rʼe̩ne̩ ku ma kpa le̩ tule amagbadufu ole okuno̩ ku ma ma dʼu che uko̩lo̩ ta n, kʼi ma la nʼoli uno̩lo̩ kʼi afa e̩wñ mama ta ni du;"
DEU,21,4,"tak abogijo ewo le̩ adʼagbadufu ole okuno̩ le̩ wʼef o̩go̩ ugbo kʼomi ki acha de̩, ugbo ku ma ma luche̩ n ku ma ma la kʼe̩wñ gbe̩ o̩mo̩ n, oñ ma agu agbadufu ole okuno̩ le̩ o̩lo̩ che̩ ef o̩go̩ o̩mo̩."
DEU,21,5,"Tak amatama ku ma chʼamo̩ma Aro̩n ate̩wa, todu ama chʼabo ki Jihofa O̩jo̩-we̩ chi ku ma che e̩wñ ñw u, ku ma laño̩ de̩nyo̩ ñw one̩ che̩ ef odu Jihofa; alu kʼo̩la-ma de̩ oñ ma akpʼoji iñwa du kpai uja eko bʼone̩."
DEU,21,6,Tak o̩chaka abogijo ewo ki me̩rʼe̩ne̩ ku ma kpa le̩ tule agwʼo̩wo̩-ma bʼagbadufu ole okuno̩ ku ma gu o̩lo̩-wñ che̩ ef o̩go̩ le̩ ma;
DEU,21,7,"taku ma atohi kakini, I chʼo̩wo̩-wa dʼe̩bie̩-i dafo n, eju-wa la liʼu n."
DEU,21,8,"O Jihofa fʼe̩wñ bʼe-le̩ ma ñwu Israe̩l, amone̩-we̩, e-kʼuwe̩ gba tane̩, e̩ ki je̩ ñw e̩bie̩ e̩ne̩ ki ma nʼudu n ki tʼalumeji Israe̩l, amone̩-we̩ n; taku ma atʼe̩bie̩ edafo le̩ no̩ ñwu ma."
DEU,21,9,"Abe̩le̩ oñ uwe̩ adʼe̩bie̩ e̩ne̩ ki ma nʼudu n tinyo̩ bʼalumeji-we̩ te̩, owñ chʼe̩gba kʼe̩ che e̩wñ ochochi eju Jihofa."
DEU,21,10,"E̩gba kʼe̩ dufu akʼogu bʼame̩ne̩bi-we̩, ki Jihofa O̩jo̩-we̩ mʼuma ko nyʼuwe̩ o̩wo̩, kʼe̩ mʼuma ko chʼame̩namu alo,"
DEU,21,11,"kʼe̩ li onobule̩ ef ame̩namu le̩ kʼi fe̩reju ki dʼuwe̩ e̩do̩ kʼe̩ dʼu chʼo̩ya-we̩,"
DEU,21,12,"mak e̩gbale̩ e̩ ki mʼu du wʼunyi-we̩, tak i alʼoji-wñ kʼi fʼanyiga-wñ le."
DEU,21,13,"Tak i akʼe̩wñ o̩la amu-wñ le̩ jʼane̩, bʼo̩la-wñ te̩, i la agugu ef unyi-we̩ kʼi daido̩ ata-wñ kpai iye-wñ ochu odukulu, ubile̩ tak uwe̩ anyʼejefu ugbo-wñ, kʼe̩ chʼo̩ko̩-wñ, kʼowñ ki chʼo̩ya-we̩."
DEU,21,14,"Oñ i lewatu kʼi ma dʼuwe̩ e̩do̩ n, e̩gbale̩ uwe̩ ki tʼo̩ no̩ kʼi nyʼugbo du kʼi rʼe eju; uwe̩ ki muda dʼu ta tod o̩ko̩ kilikili n, uwe̩ ki chʼo dabe̩ne̩ kʼadu n, todu uwe̩ fʼowñ kpabie̩ me̩."
DEU,21,15,"I la che̩wñ kʼone̩ nʼo̩ya meji, kʼoka chʼo̩ya o̩maye kʼoka la chʼo̩ya o̩machi, kʼama meji la fʼo̩ma bi ñw u, tʼe-ufe̩do̩, tʼe-ulaka;"
DEU,21,16,"i la che̩wñ kʼo̩mo̩gba chʼe-e̩ne̩ ulaka le̩, mak e̩gba ki lewatʼo̩jo̩ kʼi akpʼane̩-wñ abu kʼamo̩ma-wñ aje̩ e̩wñ o̩gu-wñ i nʼugbo kʼi adʼo̩ma e-o̩ya ufe̩do̩ chʼo̩mo̩gba eju o̩ma o̩ya ulaka kʼi chʼo̩mo̩gba o̩gbo̩lo le̩ n,"
DEU,21,17,"i ki muda fʼeju mʼe-o̩mo̩gba ne̩, owñ chʼo̩ma o̩ya o̩machi le̩, kʼi ako ukpe̩ meji e̩wñ du kʼi ne̩ ñw u; todu owñ chʼe̩ro ukpahiu-wñ ejodudu: oji ajo̩ kʼi du te̩ ka kʼowñ chʼo̩mo̩gba."
DEU,21,18,"Iche̩wñ kʼone̩ nʼo̩ma kʼi ma gbʼo̩la n kʼi chʼagbite̩re̩, kʼi ma jʼagbʼomu ata-wñ abe̩k iye-wñ gbo̩ n; dagba ku ma chaka kʼo̩ o̩la, i anyʼuma eti n,"
DEU,21,19,"mak ata-wñ kpai iye-wñ agwo̩nyʼu ku ma mʼu du dufu wʼugbo abogijo ewo-wñ, alaku ewo-wñ,"
DEU,21,20,"tak ama ki ka ñw abogijo ewo-wñ kakini, O̩ma-wa-i agbʼo̩la n, agbite̩re̩ i che, i jʼagbʼomu-wa gbo̩ n; achajefu kpai añmo̩te̩ i che."
DEU,21,21,"Tak aboke̩le̩ ewo-wñ chaka akʼokuta ro̩ dʼo kʼi ku, abe̩le̩ uwe̩ ki dʼe̩bie̩ne̩ tinyo̩ bʼalumeji-we̩ te̩; tak abo Israe̩l du agbo̩, oñ ma arailo."
DEU,21,22,"I la che̩wñ kʼone̩ fʼadure kʼoji ajo̩ ka kʼi bʼuku jo̩ ta, ku ma mʼu du kpa, kʼe̩ mʼu du lo̩ko̩li oj oli,"
DEU,21,23,"oku-wñ adʼoj oli le̩ gbogbo ñw o̩jo̩ n, e̩ ki la mʼu du ji eñini eñini le̩ chuu; todu e̩ne̩ ku ma mudu lo̩ko̩li mak ama O̩jo̩ mu le̩; uwe̩ ki we edʼane̩ ki Jihofa O̩jo̩-we̩ adu ñw e̩ kʼe̩ je̩ ogu ji."
DEU,22,1,"Uwe̩ ki li o̩kokuno̩ abe̩k e̩wño̩re̩ egini o̩maye-we̩ kʼi achila tinyo̩ kʼe̩ fʼeju kpʼuma bo n; alu du ki chaka de̩, uwe̩ ki ko ma dabiwa ñw o̩maye-we̩ chuu."
DEU,22,2,"I la che̩wñ kʼo̩maye-we̩ le̩ ma me̩ru we̩ n, kʼe̩ ma la mʼo̩ n, e̩gbale̩ e̩ ki mʼu du wʼunyi e-we̩, oñ i adugbo we̩ gbogbo tak o̩maye-we̩ wa tene-wñ, tak uwe̩ ki mʼu du dabi wa ñw u."
DEU,22,3,"Abe̩le̩ uwe̩ ñʼache kpai o̩ke̩ke̩te̩-wñ ge̩; abe̩le̩ uwe̩ la ache kpai e̩wñ o̩la-wñ; abe̩le̩ uwe̩ ki la che kpai e̩wñ o̩maye-we̩ du ki lenyo̩, kʼuwe̩ fʼu li; uwe̩ ki fʼe̩ya kpʼo̩ n."
DEU,22,4,"Uwe̩ ki li kʼo̩ke̩ke̩te̩ abe̩k o̩kokuno̩ o̩maye-we̩ kʼi lewane̩ ej o̩na, kʼe̩ la fʼeju kpʼuma bo n; uwe̩ ki te̩kʼo kʼi ko ma kwane̩ chuu."
DEU,22,5,"Onobule̩ ki dʼe̩wñ e̩ne̩ke̩le̩ tʼo̩la n, e̩ne̩ke̩le̩ ki la dʼe̩wñ onobule̩ tʼo̩la n; todu e̩ne̩ du kʼi ache e̩wñ abe̩le̩ chʼe̩wñ ihie̩ne̩ ñwu Jihofa O̩jo̩-we̩."
DEU,22,6,"Iche̩wñ kʼe̩ lewa ke̩re̩bʼunyi e̩we̩ oj oli abe̩k ane̩pe̩te̩, kʼo̩ma jʼefu-wñ abe̩k e̩ge̩, kʼiye-wñ dadʼoj o̩ma-wñ abe̩k e̩ge̩-wñ, uwe̩ ki dʼiye-wñ manyʼo̩ma-wñ n;"
DEU,22,7,"uwe̩ ki tʼiye-wñ no̩ kʼi lo-wñ, e̩ muda neke kʼamo̩ma-wñ; todu ki ra ñw e̩, kʼuwe̩ ki kpojolugbo."
DEU,22,8,"E̩gba kʼe̩ fʼunyi etito̩ ko̩, mak uwe̩ ki fʼo̩gba bu nyʼo̩pata ojokunyi-wñ daka, tode̩gba kʼone̩ ñwa kwʼo̩mo̩ wane̩, kʼe̩ we efʼudu e̩bie̩ fa abʼunyi-we̩ ma."
DEU,22,9,"Uwe̩ ki kʼulu ojoji meji gbe̩ ef uche̩ achiwebe̩te̩ma-we̩ n, tode̩gba kʼe̩ro-wñ chaka afo̩, tʼe-ulu kʼe̩ du gbe̩ le̩, tʼunawo uche̩ achiwebe̩te̩ma-we̩ ge̩."
DEU,22,10,E̩ ki du o̩kokuno̩ kpai o̩ke̩ke̩te̩ jimʼomune̩ kʼe̩ ne̩ luche̩ n.
DEU,22,11,"E̩ ki la kʼukpo kʼowu meji kpe̩gwa nyu bʼo̩la ma n, owñ chʼedudu ala kpai owu e-owu edama."
DEU,22,12,Uwe̩ ki du o̩jaja nʼukpo ubo̩-lama-we̩ ago̩go̩-wñ me̩le̩.
DEU,22,13,"Iche̩wñ kʼone̩ fʼo̩ya ne̩, kʼi la nyʼejefu ugbo-wñ, kʼi chane̩ echulaka-wñ,"
DEU,22,14,"kʼi la dʼe̩wñ anyo̩ gwunʼo, kʼi je̩ ñw odu e̩bie̩ne̩ kwolamʼo̩ o̩la, kʼi kakini, Omi fʼonobule̩-i ne̩, tak e̩gba kʼu te̩me̩rʼu, u ke̩re̩bʼo̩ n;"
DEU,22,15,e̩gbale̩ ata igbe̩le̩ le̩ kpai iye-wñ akʼe̩wñ ijali aga igbe̩le̩ le̩ dufu wʼalaku ugbo abogijo ewo le̩;
DEU,22,16,"tak ata igbe̩le̩ le̩ aka ñw abogijo kakini, U mʼo̩ma-mi du ñw e̩ne̩-i kʼi chʼo̩ya-wñ, oñ i chane̩ echʼulaka-wñ;"
DEU,22,17,"me̩ la go, i du e̩wñ anyo̩ gwunʼo, i kakini, U ke̩re̩bʼo̩ma-we̩ n. E̩wñ-i la chʼijali aga o̩ma-mi. Taku ma afʼukpo le̩ nadala jʼo̩gba abogijo ewo le̩."
DEU,22,18,Tak abogijo ewo le̩ amʼe̩ne̩ke̩le̩ le̩ du ku ma kʼo̩ o̩la;
DEU,22,19,"ma la abʼo̩ko̩ ajifa alu ejika ñw u, ku ma kʼe-le̩ ñw ata igbe̩le̩ le̩, todabu kʼe̩ne̩ le̩ je̩ ñw odu e̩bie̩ne̩ lamʼo̩ onobule̩ Israe̩l ki ma mʼe̩ne̩ke̩le̩ n o̩la: owñ le̩ la achʼo̩ya-wñ; i nʼugbo du kʼi adʼu tinyo̩ gbogbo mʼo̩jo̩ uku-wñ n."
DEU,22,20,"I muda che̩wñ kʼo̩la le̩ chʼochochi ku ma ma li ijali aga-wñ ugbo igbe̩le̩ le̩ n,"
DEU,22,21,"e̩gbale̩ ma adʼigbe̩le̩ le̩ dufu wʼalugbo̩na unyi ata-wñ, tak aboke̩le̩ ewo-wñ ako okuta ro̩dʼo kʼi ku, todabu kʼi fʼe̩wñtuñ che ane̩ Israe̩l, owñ chʼo̩ko̩ kʼi je̩ ef unyi ata-wñ; abe̩le̩ oñ uwe̩ akʼe̩bie̩ne̩ rinyo̩ bʼalumeji-we̩ te̩."
DEU,22,22,"Iche̩wñ ku ma fʼe̩ne̩ke̩le̩ li abu kʼi abʼo̩ya e̩nomune̩ dachi, e̩gbale̩ amamejeji ki ku, tʼe̩ne̩ke̩le̩ kʼi bʼonobule̩ le̩ dachi, tʼonobule̩ le̩ ge̩; abe̩le̩ oñ uwe̩ akʼe̩bie̩ne̩ rinyo̩ bʼIsrae̩l te̩."
DEU,22,23,"Iche̩wñ kʼigbe̩le̩ kʼi ma mʼe̩ne̩ke̩le̩ n, e-ku ma du kpʼo̩ko̩ do̩mo̩, kʼe̩ne̩ke̩le̩ʼka fʼu li ef ewo, kʼi bʼo̩ dachi,"
DEU,22,24,"e̩gbale̩ ame̩ ki ko amamejeji dufu wʼalaku ewo le̩, ku me̩ kʼokuta kpa ma, e-igbe̩le̩ le̩ chʼutodabu kʼi de̩ ef ewo kʼi ma la kwa n, oñ e-e̩ne̩ke̩ke̩le̩ le̩ chʼutodabu kʼi fʼo̩ya ekeji-wñ kpabie̩; abe̩le̩ oñ uwe̩ akʼe̩bie̩ne̩ rinyo̩ bʼalumeji-we̩ te̩."
DEU,22,25,"I muda che̩wñ kʼe̩ne̩ke̩le̩ fʼigbe̩le̩ ku ma du kpʼo̩ko̩ li oko, kʼe̩ne̩ke̩le̩ le̩ fʼu demane̩, kʼi la bʼo̩ dachi, mak e̩gbale̩ e̩ne̩ke̩le̩ kʼi bʼo̩ dachi kate aku."
DEU,22,26,"E̩ muda chʼigbe̩le̩ le̩ abu du n; adure ki bʼuku jo̩ dʼef igbe̩le̩ le̩ n; todu dabalu ki de̩ e̩gba kʼone̩ kwane̩ tʼekeji-wñ o̩la kʼi mʼu du kpa, abe̩le̩ o̩la-i de̩;"
DEU,22,27,"todu, i fʼu li oko, igbe̩le̩ ku ma du kpʼo̩ko̩ le̩ kwa i la nʼe̩ne̩ du kʼi ajadu-wñ n."
DEU,22,28,"Iche̩wñ kʼe̩ne̩ke̩le̩ fʼigbe̩le̩ kʼi ma mʼe̩ne̩ke̩le̩ n e-ku ma ma dʼu kpʼo̩ko̩ ta n li, kʼi la gwo̩nyʼu, kʼi bʼo̩ dachi, kʼone̩ lewa ke̩re̩bʼuma,"
DEU,22,29,"e̩gbale̩ e̩ne̩ke̩le̩ kʼi bʼo̩ dachi akʼo̩ko̩ ajifa ooje wa ñw ata igbe̩le̩ le̩, tak i mud o̩ya-wñ todabu kʼi fʼu kpabie̩; i la nʼugbo du kʼi adʼu tinyo̩ mʼo̩jo̩ uku-wñ n."
DEU,22,30,"One̩ ki ne̩ o̩ya ata-wñ n, i ki la chi ata-wñ ofe te̩ n."
DEU,23,1,"E̩ne̩ kʼi chʼonoji dagba eikpa-wñ kpo̩fo̩, dagba i chʼeko ma kʼo, i ñʼagudu wʼef ujeju Jihofa n."
DEU,23,2,Agbabi agudu wʼef ujeju Jihofa n; gbogbo tʼo̩gba o̩gba-wñ e̩ke̩gwa e̩ne̩-wñ du agudu wʼef ujeju Jihofa n.
DEU,23,3,"E̩ne̩ Amo̩n kpai e̩ne̩ Moab agudu wʼef ujeju Jihofa gbogbo tʼo̩gba e̩ke̩gwa-ma n, e̩ne̩ du efu-ma agudu wʼef ujeju Jihofa ogbegbele̩ n;"
DEU,23,4,"todabu ku ma ma nʼuje̩wñ kpai omiofo ledo me̩ ej o̩na e̩gba ku me̩ kwʼIjipti awa le̩ n, kpai todabu ku ma fʼo̩me̩ ra ñwu Belam, o̩ma Beo̩r, kʼi kwo Peto̩r e-Me̩sopotemia wa kʼi kobʼume̩ kʼi nama ñwu me̩."
DEU,23,5,"I chaka dʼabe̩le̩ Jihofa O̩jo̩-we̩ ko̩ enetiru o̩la Belam; Jihofa O̩jo̩-we̩ muda rʼama le̩ da ki mud e̩nyo̩ ñwu me̩, todabu ki Jihofa O̩jo̩-we̩ fe̩do̩ we̩."
DEU,23,6,"Uwe̩ ki tene ki nʼure̩do̩ ñwu ma n, kʼe̩wñ ki ra ñwu ma o̩jo̩ du kʼudeju-we̩ kade ogbegbele̩ n."
DEU,23,7,"Uwe̩ ki hihie̩ne̩ e̩ne̩ Ido̩m in, todu o̩maye-we̩ i che; uwe̩ ki hihie̩ne̩ e̩ne̩ Ijipti in, todabu ku we̩ chʼilowa oj ane̩-wñ le̩."
DEU,23,8,Amo̩ma-ma kʼo̩gba-ma e̩ke̩ta abi agudu tef ujeju Jihofa.
DEU,23,9,"E̩gba kʼe̩ dufu aruru ogu kʼe̩ tene eko̩bʼame̩nebi-we̩, e̩ ki fʼo̩la-we̩ de bʼe̩wñ e̩bie̩ne̩ du te̩."
DEU,23,10,"Iche̩wñ kʼe̩ne̩ʼka dʼefu-me̩ kʼo̩la-wñ ma fe̩ n lugbo e̩wñ ki gbajiko-wñ odu, mak i ki kwʼef uru le̩ dufu; i ki wʼef uru le̩ n;"
DEU,23,11,"ama i lewatʼe̩gba kʼo̩jo̩ adu, i ki fʼo̩la-wñ gwe̩ ef omiofo, e̩gba kʼolu tunyane̩, tak i awʼef uru le̩."
DEU,23,12,Uwe̩ ki laño̩ nʼuña ejo̩do̩da uru le̩ ugbo kʼuwe̩ adufu nyi;
DEU,23,13,"e̩ ki la nʼuko̩che̩ ef e̩wñ ido̩na ogu-we̩; oñ e̩gba kʼe̩ nyʼagwʼe̩re̩ che̩, e̩ ki nʼuko̩che̩ le̩ gwʼura, tak e̩ dabi fʼe̩wñ ki akwʼef uwe̩ dufu gbabo."
DEU,23,14,"Todu Jihofa O̩jo̩-we̩ tʼale alumeji uru-we̩, kʼi gbʼuwe̩, kʼi la mʼame̩nebi-we̩ ko jo̩ o̩gba-we̩, uru-we̩ ki la fo̩, kʼi we eli e̩wñ ki ma chʼeju-wñ kʼi ali n ef uwe̩ kʼi muna bʼe̩ te̩ n."
DEU,23,15,Uwe̩ ki dʼadu kʼi ra bʼo̩wo̩ odu-wñ te̩ wʼugbo we̩ dabiwa ñw odu-wñ n;
DEU,23,16,"i ki gugu ugbo we̩, alumeji-we̩ ugbo kʼi du kʼi gugu ef aku-we̩ʼka, ugbo ki rʼe eju tule; uwe̩ ki chʼo o̩bata n."
DEU,23,17,"Onobule̩ kʼi nʼo̩ko̩ e̩je̩ achʼe̩wñ ucholo ode kʼi dʼef amo̩ma onobule̩ e-Israe̩l in, e̩ne̩ke̩le̩ kʼi nʼe̩wñtuñ eche achʼe̩wñ ucholo ode kʼi dʼef amo̩ma e̩ne̩ke̩le̩ e-Israe̩l in."
DEU,23,18,"Uwe̩ ki dʼuro̩me̩ o̩ko̩ eje̩, kpai o̩ko̩ ku ma du lʼabia wʼef unyi Jihofa O̩jo̩-we̩ kʼe̩ ro̩me̩ oji kʼe̩ da n; todu e̩wñ-i mejeji chʼe̩wñ ihie̩ne̩ ñwu Jihofa O̩jo̩-we̩."
DEU,23,19,"Uwe̩ ki me̩ o̩ko̩ ñw o̩maye-we̩ kʼi dʼo̩ko̩ ugwo̩la mʼo̩ n; dagba i chʼo̩ko̩ i me̩, abe̩k uje̩wñ abe̩k e̩wñ du kʼi me̩ ki nʼugwo̩la n."
DEU,23,20,"Uwe̩ neke me̩ e̩wñ ñw ononojo kʼe̩ gbʼo̩ko̩ ugwo̩la, e̩ ki muda me̩ e̩wñ ñw o̩maye-we̩ kʼe̩ gbʼo̩ko̩ ugwo̩la n; todu ki Jihofa O̩jo̩-we̩ ki de̩nyo̩ ñw e̩ ef e̩wñ du kʼe̩ dʼo̩wo̩-we̩ kado oj ane̩ ugbo kʼuwe̩ anyi kʼe̩ ne̩ le̩."
DEU,23,21,"E̩gba kʼe̩ fʼoji da ñwu Jihofa O̩jo̩-we̩, e̩ ki che̩du era n; todu Jihofa O̩jo̩-we̩ atene ugbo we̩ chuu; tak i mud adure eta ñw e̩."
DEU,23,22,"I muda che̩wñ kʼe̩ ko̩ edoji, e-le̩ achʼadure ñw e̩."
DEU,23,23,"E̩wñ ki kwʼef alu-we̩ dufu uwe̩ ki fejutʼo̩ kʼe̩ che teju-wñ; owñ chʼalu kʼe̩ dʼoji ñwu Jihofa O̩jo̩-we̩, alu kʼe̩ la gʼe̩do̩la-we̩ nʼalu-we̩ ka kʼuwe̩ adu ñw u."
DEU,23,24,"E̩gba kʼe̩ wʼef uche̩ achiwebe̩te̩ma ekeji-we̩, uwe̩ neke je̩ e̩ro achiwebe̩te̩ma e̩kʼefu, alu kʼi rʼe̩ eju, e̩ ki muda kʼe-du nyʼef e̩wñ eku-we̩ n."
DEU,23,25,"E̩gba kʼe̩ wʼef uche̩ ekeji-we̩ ku ma ma kpa ta n, e̩ neke nʼo̩wo̩ jʼoji o̩ka da, uwe̩ ki muda dʼo̩be̩ kad o̩ka ekeji-we̩ e-ki dago jo̩ n."
DEU,24,1,"E̩gba kʼone̩ fʼo̩ya ne̩ ku ma mamʼu du tʼunyi-wñ, e̩gbale̩, iche̩wñ kʼi ma li onobule̩ le̩ eju n, todabu kʼi fʼe̩wñʼka ki ma chʼeju-wñ n li o̩la-wñ mak i ki fʼo̩takada e̩daru ko̩ ñw u, kʼi dʼu tunyʼu o̩wo̩, tak i anʼo bʼef unyi-wñ te̩."
DEU,24,2,"Oñ e̩gba kʼi kwo bʼef unyi o̩ko̩-wñ te̩, i neke nyʼanʼo̩ko̩ omune̩."
DEU,24,3,"I la che̩wñ kʼo̩ko̩ e-ubiane̩ chane̩ echʼulaka-wñ, kʼi la fʼo̩takada e̩daru ko̩ ñw u kʼi mudu tunyʼu o̩wo̩, kʼi la fʼu ne bʼef unyi-wñ te̩, abe̩k iche̩wñ kʼo̩ko̩ e-ubiane̩ ki nʼe̩ chʼo̩ya leku,"
DEU,24,4,"mak o̩ko̩-wñ ejodudu e-kʼi nʼo tinyo̩ le̩, neke dabi dʼu chʼo̩ya abu kʼo̩la-wñ daji le̩ n; todu e-le̩ chʼe̩wñ ihie̩ne̩ eju Jihofa, uwe̩ ki la je̩ ñw adure ki dʼane̩ e-ki Jihofa O̩jo̩-we̩ du ñw e̩ kʼe̩ je̩ ogu n."
DEU,24,5,"E̩gba kʼone̩ fʼo̩ya etito̩ ne̩, i ki tef abogu dufu n, ma ki la adu uko̩lo̩ʼka nʼo oji n; o̩wo̩-wñ atane̩ ofo o̩do̩ʼka unyi-wñ, kʼe̩do̩ o̩ya-wñ kʼi ne̩ le̩ ki bo̩."
DEU,24,6,E̩ne̩ du ki gba iye okuta abe̩k o̩ma-wñ uhio̩wo̩ n; todu oji one̩ oñ i ma gba uhio̩wo̩ le̩.
DEU,24,7,"Iche̩wñ ku ma li e̩ne̩ʼka kʼi fʼo̩maye-wñ kʼi chʼabo Israe̩l oka ji, kʼi la chʼo dabe̩ne̩ kʼadu abe̩k i mʼu duta, mak ajoji le̩ ki ku; abe̩le̩ oñ uwe̩ akʼe̩wñ e̩bie̩ne̩ kwo bʼalumeji-we̩ te̩."
DEU,24,8,"E̩ ki fʼo̩la-we̩ de ugbo atulubo̩ ikpemute, kʼe̩ fejutʼo̩ gbali kʼe̩ che teju alu du kʼamatama ku ma chʼabo Lifai ako̩ me̩; alu kʼomi ñwa ñwu ma le̩, alu le̩ ame̩ ki fejutʼo̩ ku me̩ che."
DEU,24,9,E̩ na dibekado e̩wñ ki Jihofa O̩jo̩-we̩ che Miriam ej o̩na abu kʼame̩ kwʼ Ijipti awa le̩.
DEU,24,10,"E̩gba kʼe̩ me̩ e̩wñʼka ñw ekeji-we̩, uwe̩ ki gudu wʼef unyi-wñ kʼe̩ mʼe̩wñ uhio̩wo̩ gba kwʼo̩mo̩ n."
DEU,24,11,"Uwe̩ ki dago o̩doda, tak e̩ne̩ kʼe̩ me̩ e̩wñ ñw u adʼe̩wñ uhio̩wo̩ dufu wa ñw e̩."
DEU,24,12,"I la che̩wñ kʼe̩ne̩ le̩ chʼe̩no̩bata, e̩wñ uhio̩wo̩-wñ ki le̩ ñw o̩jo̩ ugbo-we̩ n;"
DEU,24,13,"e̩gba kʼolu tunyʼane̩ uwe̩ ki dʼe̩wñ uhio̩wo̩ le̩ dabi wa ñw u, todu kʼi kʼukpo-wñ le̩ bʼo̩la ma dachi, kʼi kadua ñw e̩; e-le̩ la achʼo̩kpakpa ñw e̩ eju Jihofa O̩jo̩-we̩."
DEU,24,14,"Uwe̩ ki fʼe̩ne̩ uko̩lo̩ kʼe̩ rʼo̩me̩ ñw u kʼi chʼe̩no̩bata kpʼe̩nale demane̩ n, dagba i chʼo̩maye-we̩ʼka, dagba i dʼef amilowa ku ma jʼoj ane̩-we̩ ejefu aku aku-we̩;"
DEU,24,15,"uwe̩ ki rʼo̩me̩ ñw u o̩jo̩ kʼi che le̩, olu ki tunyane̩ ake̩re̩bʼo̩ n, (todu e̩no̩bata i che, i la kibenʼo̩ko̩ le̩); tode̩gba kʼi araku do̩ Jihofa nyʼuwe̩ o̩la, kʼi mud adure ñw e̩."
DEU,24,16,"Ma ki kpa amata koji amo̩ma n, ma ki la akpa amo̩ma koji amata n; ma akpa e̩ne̩ne̩ne̩ne̩ tod adure e-wñ."
DEU,24,17,"Uwe̩ ki rʼoji ajo̩ e̩ne̩ ilowa da n, abe̩k e-e̩ne̩ kʼi ma nʼata n, e̩ ki la gba e̩wñ o̩la o̩yaukuo̩ko̩ uhio̩wo̩ n;"
DEU,24,18,"ama uwe̩ ki dibekado ka kʼuwe̩ chʼadu Ijipti, taku Jihofa O̩jo̩-we̩ mʼe̩ gba kwʼo̩mo̩; todule̩ oñ nañwa ñw e̩ kʼe̩ chʼe̩wñ-i."
DEU,24,19,"E̩gba kʼe̩ kpa e̩wñ oko-we̩ kʼe̩ gbenyo̩ oti o̩kaʼka tʼoko, e̩ ki dabi adʼu n; e-le̩ achʼe-amilowa, kpai e-abo ku ma ma nʼata n, kpai e-o̩yaukuo̩ko; todu ki Jihofa O̩jo̩-we̩ ki de̩nyo̩ ñw e̩ ef uko̩lo̩ du kʼo̩wo̩-we̩ ache."
DEU,24,20,"E̩gba kʼe̩ dʼe̩wñ gwo oli o̩lif-we̩ kʼe̩ro-wñ ki wane̩, uwe̩ ki dabi du e̩wñ gwo e̩to̩-wñ onukeji n; e-le̩ achʼutodu amilowa kpai e̩ne̩ kʼi ma nʼata nʼkpai o̩yaukuo̩ko̩."
DEU,24,21,"E̩gba kʼe̩ kʼe̩ro uche̩ achiwebe̩te̩ma-we̩, e̩ ki dabi ko e̩fiye̩-wñ n; e-le̩ achʼutodu amilowa kpai e̩ne̩ kʼi ma nʼata n kpai o̩yaukuo̩ko̩."
DEU,24,22,"Uwe̩ ki la dibekado ka kʼuwe̩ chʼadu oj ane̩ Ijipti, todule̩ oñ nañwa ñw e̩ kʼe̩ chʼe̩wñ-i."
DEU,25,1,"Iche̩wñ kʼiñwa chi ñw one̩ meji, ku ma dʼo̩la-ma ajo̩, ku ma fʼajo̩-ma ka; mak ama ki dale ñw e̩no̩kpakpa, ku ma ki kpa e̩ne̩bibi abi."
DEU,25,2,"I la che̩wñ ki dukpe̩ ku ma ja e̩ne̩bibi le̩, mak akajo̩ aje̩ ñw u kwodachi, ku ma fʼu ja edili alu ki chʼeju udu kʼi fe̩ eju-wñ."
DEU,25,3,"Ma neke ja edili o̩gbo̩ meji, i ki tʼabe̩i le n; tode̩gba kʼeja-wñ atʼe-i le kʼo̩maye-we̩ mud e̩wñ e̩fule̩fu eju-we̩."
DEU,25,4,Uwe̩ ki fʼalita ga nyʼo̩kokuno̩ alu e̩gba ki do̩mo̩ agwʼo̩ka n.
DEU,25,5,"Iche̩wñ kʼamo̩maye dodo kpai omune̩, kʼe̩ne̩ʼka efu-ma kʼi ma la nʼo̩ma e̩ne̩ke̩le̩ n leku, maku ama ki dʼo̩ya e̩ne̩ kʼi ku le̩ ñw e̩ne̩ ewo aduña o̩do̩da ofo kʼi ne̩ n; o̩maye o̩ko̩-wñ ki nyʼejefu ugbo-wñ kʼi ne̩ chʼo̩ya-wñ, i la ache o̩wo̩ o̩maye o̩ko̩ ñw owñ."
DEU,25,6,"Oñ i awatu, o̩ma ejodudu kʼi abi, ma adʼu rʼodu o̩maye-wñ kʼi ku le̩, kʼodu-wñ ki we elu bʼIsrae̩l te̩."
DEU,25,7,"I la che̩wñ ki ma dʼe̩ne̩ le̩ e̩do̩ kʼi adʼo̩ya o̩maye-wñ n, e̩gbale̩ o̩ya o̩maye-wñ ate̩gu nyʼalaku ugbo abogijo, oñ i akakini, O̩maye o̩ko̩-mi ko̩ edu odu o̩maye-wñ kwane̩ Israe̩l me̩; i jʼache o̩wo̩ o̩maye o̩ko̩ ñwu mi n."
DEU,25,8,"E̩gbale̩ abogijo ewo-wñ adʼo wa, ku ma ko̩la ñw u: i la che̩wñ kʼi gwo̩nyʼu kpaka kakini, I dʼumi e̩do̩ kʼu ne̩ n;"
DEU,25,9,"e̩gbale̩ o̩ya o̩maye-wñ awʼugbo-wñ eju abogijo le̩, kʼi gwʼe̩da bʼo̩ e̩re̩ te̩, kʼi fiʼito rʼo̩ eju; oñ onobule̩ le̩ atohi kakini, Abu ku ma ache e̩ne̩ du kʼi ma kʼunyi o̩maye-wñ n i de̩."
DEU,25,10,"Oñ abo Israe̩l adʼodu-wñ ko̩, Unyi e̩ne̩ kuma mʼe̩da-wñ gwo̩."
DEU,25,11,"E̩gba kʼaboke̩le̩ kʼuja bʼomune̩ kʼo̩ya e̩ne̩ʼka-ma te̩wa kʼi gba o̩ko̩-wñ kwʼo̩wo̩ e̩ne̩ kʼi akpʼo̩, kʼi fʼo̩wo̩-wñ nadala,"
DEU,25,12,"kʼi la gwo̩nyʼu eikpa, mak e̩ ki mʼo̩wo̩-wñ ko̩da tinyo̩, e̩ ki liʼu ejumomi n."
DEU,25,13,"Uwe̩ ki ne̩ okuta ku ma ne̩ ñwa uwoji e̩wñ oj e̩bo̩ ojoji ojoji ef ikpa-we̩ n, owñ chʼe-ki nana kpai e-kekele n."
DEU,25,14,"Uwe̩ ki ne̩ agbamgbam ku ma du ñwa e̩wñ ojoji ojoji ef unyi-we̩ n, owñ chʼe-ki nana kpai e-kekele n."
DEU,25,15,"Okuta ku ma du ñwa uwoji e̩wñ ki mufu kpai e-ki chʼeju-wñ oñ uwe̩ ane̩, kpai e̩fa ki mufu e-ki chʼeju-wñ oñ uwe̩ ane̩ ge̩; todu kʼe̩ kwojolugbo oj ane̩ ki Jihofa O̩jo̩-we̩ adu ñw e̩."
DEU,25,16,"Todu o̩chaka amone̩ ku ma chʼe̩wñ abe̩le̩ kpai o̩chaka amone̩ ku ma chʼe̩wñ uji, chʼe̩wñ ihie̩ne̩ ñwu Jihofa O̩jo̩-we̩."
DEU,25,17,"E̩ nadibekado e̩wñ kʼAmale̩k chʼuwe̩ abu kʼame̩ kwʼIjipti awa le̩,"
DEU,25,18,"owñ chʼabu kʼi ledʼuwe̩ ej o̩na o̩mo̩, kʼi la fʼabo ku ma dʼe̩re̩-ma ubi kpa, e̩ne̩ du ki ma gbo̩ o̩la n, ku ma jʼubi-we̩ le̩, e̩gba kʼo̩la-we̩ chʼe̩da kʼuhia hiʼuwe̩ le̩; i la railo O̩jo̩ n."
DEU,25,19,"Todule̩ i awatu e̩gba ki Jihofa O̩jo̩-we̩ mʼuñmi du ñw e̩ bʼame̩ne̩bi-we̩ du ku ma lʼuwe̩ daka te̩ oj ane̩ ki Jihofa O̩jo̩-we̩ adu ñw e̩ kʼi chʼe̩wñ ogu-we̩ kʼe̩ ne̩, uwe̩ ki fʼurewa Amale̩k kpalu bʼo̩gane̩ efojale te̩; uwe̩ ki gbenyo̩ n."
DEU,26,1,"I lewatʼe̩gba kʼe̩ lewa oj ane̩ ki Jihofa O̩jo̩-we̩ adu ñw e̩ kʼi chʼe̩wñ ogu-we̩, kʼe̩ la mʼu gba kʼe̩ dodo o̩mo̩,"
DEU,26,2,"e̩gbale̩ uwe̩ ki du kwef ejo̩ga e̩ro e̩wñ du kʼane̩ ako dufu, e-kʼuwe̩ ako wʼunyi kwef uche̩-we̩ ki Jihofa O̩jo̩-we̩ adu ñw e̩ le̩, tak uwe̩ ki mʼu ko nyʼagba, kʼe̩ lo tʼugbo ki Jihofa O̩jo̩-we̩ adu kʼi je̩ ñw odu-wñ dodo o̩mo̩."
DEU,26,3,"Tak uwe̩ ki nyʼugbo atama kʼi ado̩mo̩ iko le̩, kʼuwe̩ ki ka ñw u kakini, Eka naka ñwu Jihofa O̩jo̩-we̩ eñini-i, ka kʼu lewa oj ane̩ ki Jihofa go̩ ñw amata-wa ka kʼi adu ñw a me̩."
DEU,26,4,"Tak atama amʼagba le̩ gba bʼuwe̩ o̩wo̩ te̩, kʼi la dʼu guane̩ o̩gba ubo̩ iche̩bo̩ Jihofa O̩jo̩-we̩."
DEU,26,5,"Tak uwe̩ ki dohi eju Jihofa O̩jo̩-we̩ kakini, Ata-mi chʼe̩ne̩ Siria kʼi le kʼi lenyo̩; i la gwo̩ru nyʼIjipti oñ i ge̩ne̩ o̩mo̩, ma la wewe n; o̩mo̩ le̩ i la mud uche̩ichi amone̩ lile, ki gbiti, kʼamone̩-wñ chewewe."
DEU,26,6,"Tak abo Ijipti chane̩ eche wa e̩bie̩ne̩, ma la fʼuwa dema, oñ ma dʼuko̩lo̩ adu ki gbiti nʼuwa oji."
DEU,26,7,"Tak a raku do̩ Jihofa, kʼi chʼO̩jo̩ amata-wa, oñ Jihofa gbʼomu-wa, i la li o̩bata-wa,"
DEU,26,8,kpai akanya uko̩lo̩ kʼa che kpai ekpa wa ku ma kpa wa ma; taku Jihofa nʼo̩wo̩ ki gbiti kpai o̩wo̩ kʼi nadala te̩ kpai e̩wñ ubailo inaina kpai ujiwe kpai uno̩ ko wa kwʼane̩ Ijipti dufu;
DEU,26,9,"i la mʼuwa ko wʼugbo kide̩, oñ i dʼane̩-i ñw a, ane̩ kʼomi e̩nya kpai iño̩ acha efu-wñ-i."
DEU,26,10,"E̩ la go, fai u mʼe̩jo̩ga e̩ro e̩wñ kʼane̩ ko dufu ko wa-i, owñ chʼe-kʼuwe̩, O Jihofa ko ñwu mi. Tak uwe̩ ki mʼu du gugu o̩gba Jihofa O̩jo̩-we̩, kʼe̩ la dojikane̩ o̩gba Jihofa O̩jo̩-we̩;"
DEU,26,11,"tak uwe̩ ki yo̩ ef e̩wñ ki nyo̩ du ki Jihofa O̩jo̩-we̩ muko ñw e̩ kpai abo unyi-we̩, owñ chʼuwe̩ kpai e̩ne̩ Lifai kpai ilowa kʼi dʼefu-we̩."
DEU,26,12,"E̩gba kʼe̩ fʼe̩kpe̩gwa unawo e̩wñ-we̩ chaka ra kpa o̩do̩ e̩ke̩ta le̩, kʼowñ chʼo̩do̩ ete̩re̩ e̩kpe̩gwa e̩wñ kʼe̩ la mʼu ko ñw abo Lifai kpai ilowa kpai abo ku ma ma nʼata n kpai o̩yaukuo̩ko̩, kʼama ki je̩ ef aku aku-we̩, kʼefu-ma ki ko̩,"
DEU,26,13,"tak uwe̩ ki ka eju Jihofa O̩jo̩-we̩ kakini, U mʼukpe̩ e̩wñ ki afo̩ le̩ ko kwʼef unyi-mi me̩, u la mʼu ko ñw abo Lifai kpai ilowa kpai e̩ne̩ kʼi ma nʼata n kpai o̩yaukuo̩ko̩, tʼeju uko̩ du kʼe̩ te̩ ñwu mi; u daba uko̩-we̩ okate n, u la gbenyo̩ n;"
DEU,26,14,"u dʼe̩wñ du kwʼefu-wñ je̩ e̩gba kʼu do̩mo̩ adeku n, u nʼo̩la e̩daji-mi dʼe̩wñ le̩ maja n, u la bu kwʼefu-wñ tod abo ki ku n; u te̩tanetirʼomu Jihofa O̩jo̩-mi, u fʼe̩wñ du che i teju alu kʼe̩ ñwa ñwu mi le̩."
DEU,26,15,"E̩ ki dʼunyi ugugu-we̩ ki afo̩ efojale le̩ agʼo̩gane̩-i kʼe̩ de̩nyo̩ ñw amone̩-we̩ Israe̩l kpai ane̩ kʼe̩ du ñw a, alu kʼe̩ go̩ ñw amata-wa, ane̩ kʼomi e̩nya kpai iño̩ acha efu-wñ-i."
DEU,26,16,Eñini kide̩ oñ Jihofa O̩jo̩-we̩ añwa ñw e̩ kʼe̩ che teju e̩wñ uhio̩me̩-i kpai oj ajo̩-i; todule̩ uwe̩ ki fʼu de kʼe̩ che kpai e̩do̩-we̩ chaka kpai onugo-we̩ chaka.
DEU,26,17,"Eñini-i uwe̩ ka ki Jihofa chʼO̩jo̩-we̩, ka kʼuwe̩ alule̩ tʼo̩na-wñ, kʼuwe̩ ade uhio̩me̩-wñ kpai uko̩-wñ kpai oj ajo̩-wñ, kʼuwe̩ la anetiru omu-wñ;"
DEU,26,18,"Jihofa laño̩ nʼo̩la-we̩ aka eñini kide̩ ka kʼe̩ chʼamone̩ todu kʼowñ kʼi ne̩, alu kʼi katane̩ ñw e̩ le̩, ka kʼuwe̩ ki de uko̩-wñ chaka,"
DEU,26,19,"ka kʼi ahiʼuwe̩ dago tatate̩ ñw abo uche̩ichi du kʼi che, ef uñwulo̩-we̩ kpai ef odu e̩nyo̩ ene̩, kpai ef ojima, ka kʼuwe̩ ki chʼamone̩ ki afo̩ ñwu Jihofa O̩jo̩-we̩, alu kʼi ka le̩."
DEU,27,1,"Oñ Mose̩s kpai abogijo Israe̩l ñwa ñw amone̩ le̩ kakini, Me̩ fʼuko̩ du kʼu te̩ ñwu me̩ eñini-i de."
DEU,27,2,"Oñ o̩jo̩ ku me̩ daba Jo̩rdan-i tʼoj ane̩ ki Jihofa O̩jo̩-we̩ adu ñw e̩, kʼuwe̩ ki mʼokuta lile ko dago jo̩, kʼe̩ nʼo̩bia fʼu kwo̩;"
DEU,27,3,"tak uwe̩ ki ko̩ orubutu uko̩-o̩la-i du nyʼo̩la okuta le̩, e̩gba kʼuwe̩ adaba kʼe̩ gudu tʼoj ane̩ ki Jihofa O̩jo̩-we̩ adu ñw e̩, owñ chʼane̩ kʼomi e̩nya kpai iño̩ acha efu-wñ le̩, alu ki Jihofa O̩jo̩ amata-we̩ le̩, katane̩ ñw e̩."
DEU,27,4,"Tak i lewatʼe̩gba ku me̩ mu Jo̩rdan-i daba, kʼame̩ ki kʼokuta kʼu ñwa ñw e̩ eñini-i dago jo̩ oj uwo Ebal, tak uwe̩ ki nʼo̩bia kwʼo̩."
DEU,27,5,"Tak uwe̩ ki fʼubo̩ iche̩bo̩ ne ñwu Jihofa O̩jo̩-we̩ o̩mo̩, ubo̩ iche̩bo̩ e-okuta i ache; uwe̩ ki dʼe̩wñ ebjje du kadʼo n."
DEU,27,6,Uwe̩ ki nʼokuta odukulu nʼubo̩ iche̩bo̩ ñwu Jihofa O̩jo̩-we̩; e̩ ki la ko e̩wñ iche̩bo̩ e̩gujo wa che oji-wñ ñwu Jihofa O̩jo̩-we̩;
DEU,27,7,uwe̩ ki la fʼiche̩bo̩ ure̩do̩ che kʼe̩ fʼe̩wñ je̩ o̩mo̩; oñ uwe̩ ayo̩ o̩gba Jihofa O̩jo̩-we̩.
DEU,27,8,Uwe̩ ki la fʼo̩la uko̩-o̩la-i ko̩ nyʼo̩la okuta le̩ ejugede pee.
DEU,27,9,"Taku Mose̩s kpai amatama, abo Lifai le̩, ka ñw abo Israe̩l chaka kakini, Me̩ chechi ku me̩ netirʼo̩la, O abo Israe̩l: Eñini kide̩ uwe̩ mud amone̩ e-Jihofa O̩jo̩-we̩."
DEU,27,10,"Todule̩ uwe̩ ki gbʼomu Jihofa O̩jo̩-we̩ gbo̩, kʼe̩ la fʼuko̩-wñ kpai uhio̩me̩-wñ de, owñ chʼe-kʼu nañwa ñw e̩ eñini-i."
DEU,27,11,"Taku Mose̩s ñwa ñw amone̩ le̩ o̩jo̩ le̩ gbage̩de̩ kakini,"
DEU,27,12,E̩gba ku me̩ mu Jo̩rdan-i daba abo-i adago jʼoj uwo Gerizim ki ma kadua ñw amone̩: owñ che Simeon kpai Lifai kpai Juda kpai Isakar kpai Jose̩f kpai Be̩njamin.
DEU,27,13,Oñ abo-i adago jʼoj uwo Ebal tod ama ena le̩: owñ che Rube̩n kpai Gad kpai Ashe̩r kpai Ze̩biulo̩n kpai Dan kpai Naftali.
DEU,27,14,"Tak abo Lifai adʼomu dago aka ñw aboke̩le̩ Israe̩l chaka, kakini:"
DEU,27,15,"Ama ki mu e̩ne̩ du kʼi agbe̩ abe̩k i ada ojibo kʼi adʼu dago uña umaja, e̩wñ ihie̩ne̩ ñwu Jihofa kʼo̩wo̩ e̩ne̩ kʼi chʼo̩ka uko̩lo̩ che! Tak amone̩ le̩ du adohi kakini, Ami."
DEU,27,16,Ama ki mu e̩ne̩ du kʼi adʼata-wñ abe̩k iye-wñ rʼo̩che̩ke̩ne̩. Tak amone̩ le̩ du akakini. Ami.
DEU,27,17,"Ama ki mu e̩ne̩ du kʼi hiʼoli uhio̩me̩ ane̩ ekeji-wñ wʼubi. Tak amone̩ le̩ du akakini, Ami."
DEU,27,18,"Ama ki mu e̩ne̩ du kʼi je̩ ñw afeju la bʼo̩na te̩. Tak amone̩ le̩ du akakini, Ami."
DEU,27,19,"Ama ki mu e̩ne̩ du kʼi rʼoji ajo̩ ilowa abe̩k e̩ne̩ kʼi ma nʼata n, abe̩k o̩yaukuo̩ko da. Tak amone̩ le̩ du akakini, Ami."
DEU,27,20,"Ama ki mu e̩ne̩ du kʼi bʼo̩ya ata-wñ dachi, todabu kʼi mʼago ofo ata-wñ du te̩. Tak amone̩ le̩ akakini. Ami."
DEU,27,21,Ama ki mu e̩ne̩ du kʼi bʼe̩la abe̩re̩me̩le̩ dachi. Tak amone̩ le̩ du akakini. Ami.
DEU,27,22,"Am ki mu e̩ne̩ kʼi bʼo̩maye-wñ onobule̩ dachi, i chaka chʼo̩ma ata-wñ abe̩k o̩ma iye-wñ. Tak amone̩ le̩ du akakini, Ami."
DEU,27,23,Ama ki mu e̩ne̩ du kʼi bʼiye o̩ya-wñ dachi. Tak amone̩ le̩ du akakini. Ami.
DEU,27,24,"Ama ki mu e̩ne̩ du kʼi fʼekeji-wñ kpa maja. Tak amone̩ le̩ du akakini, Ami."
DEU,27,25,"Ama ki mu e̩ne̩ du kʼi agbʼo̩ko̩ kʼi kpa e̩ne̩ kʼi ma fʼudu n. Tak amone̩ le̩ du akakini, Ami."
DEU,27,26,"Ama ki mu e̩ne̩ du kʼi ma che teju uko̩-o̩la-i kʼi lonyane̩ n. Tak amone̩ le̩ du akakini, Ami."
DEU,28,1,"I la che̩wñ kʼe̩ netirʼomu Jihofa O̩jo̩-we̩ gbali, kʼe̩ fejutʼo̩ kʼe̩ che uko̩-wñ-i du, owñ chʼe-kʼu nañwa ñw e̩ eñini-i, maku Jihofa O̩jo̩-we̩ adʼuwe̩ gugu atate̩ ñw abo uche̩ichi du ku ma jʼile̩-i le."
DEU,28,2,"Tak e̩wñ e̩nyo̩-i du awa bʼuwe̩ ma, i la ara nʼuwe̩; e̩ ki netirʼomu Jihofa O̩jo̩-we̩ dee."
DEU,28,3,"E̩nyo̩ le̩ adʼugbo-we̩ ef ewo, i la adʼugbo-we̩ oko."
DEU,28,4,E̩nyo̩ la adʼugbo ugbe̩ ki kwʼaño̩la-we̩ kpai e̩ro ane̩ uche̩-we̩ kpai ugbe̩ ame̩la-we̩ abe̩re̩me̩le̩ kpai amo̩ma amokuno̩-we̩ kpai unawo ame̩wño̩re̩-we̩ egini.
DEU,28,5,"E̩nyo̩ la adʼugbo agba-we̩, kpai agu-we̩."
DEU,28,6,"E̩nyo̩ adʼugbo-we̩ e̩gba kʼe̩ gudu wa, e̩nyo̩ la adʼugbo-we̩ e̩gba kʼe̩ edufu."
DEU,28,7,"Jihofa akʼame̩nebi-we̩ ku ma kwane̩ tʼuwe̩ o̩la jo̩ ku ma gwo ma dajane̩ rʼo̩gba-we̩, ma alʼo̩naʼka wa akobʼuwe̩, oñ ma ara lʼo̩na mebie rʼo̩gba-we̩."
DEU,28,8,Jihofa añwa ñw e̩nyo̩ ki bʼuwe̩ ma ef aka aka-we̩ kpai ef e̩wñ du kʼe̩ du nʼo̩wo̩ kʼe̩ che; i la ade̩nyo̩ ñw e̩ oj ane̩ e-ki Jihofa O̩jo̩-we̩ adu ñw e̩.
DEU,28,9,"Iche̩wñ kʼuwe̩ ade uko̩ uko̩ Jihofa O̩jo̩-we̩, kʼe̩ la lule̩ tʼo̩na-wñ, Jihofa afʼuwe̩ e̩re̩ lonyane̩ ñw o̩la-wñ kʼe̩ chʼamone̩ ki afo̩ alu kʼi go̩ ñw e̩ le̩."
DEU,28,10,Tak abo ile̩ du ali ka ku ma dʼodu Jihofa mʼuwe̩; ma la arailo we̩.
DEU,28,11,"Oñ Jihofa akʼe̩wñ e̩nyo̩ ñw e̩ o̩be̩le̩ke̩te̩ ef ugbe̩ año̩la-we̩ kpai ef ugbe̩ ame̩la-we̩ abe̩re̩me̩le̩ kpai ef e̩ro uche̩-we̩, oj ane̩ e-ki Jihofa go̩ ñw amata-we̩ kʼi adu ñw e̩."
DEU,28,12,"Jihofa abi o̩na o̩pata-wñ ugbo kʼe̩wñ-wñ jo̩ kʼi chʼefojale ñw e̩, kʼi adʼomiojale ane̩-we̩ wa iko-wñ, kʼi la ade̩nyo̩ ñw uko̩lo̩ o̩wo̩-we̩ du; uwe̩ la ame̩ e̩wñ ñw abo uche̩ichi ojoji wewe, e̩ muda ame̩ ugbo e-ma n."
DEU,28,13,"Iche̩wñ kʼuwe̩ anetirʼuko̩ uko̩ Jihofa O̩jo̩-we̩ e-kʼu nañwa ñw e̩ eñini-i, kʼe̩ fejutʼo̩ kʼe̩ che,"
DEU,28,14,"kʼe̩ ma la rida tʼo̩wo̩ awo̩to̩ abe̩k awohi bʼo̩la du kʼu nañwa ñw e̩ eñini-i te̩ kʼe̩ nyʼatʼamo̩jo̩ omune̩ ubi kʼe̩ re̩ ma n in, maku Jihofa adʼuwe̩ chʼoji, i la chʼotihi n; atate̩ kate uwe̩ la ade̩."
DEU,28,15,"I muda awatu, iche̩wñ kʼe̩ ma je̩ netirʼomu Jihofa O̩jo̩-we̩ n, kʼe̩ ma la fejutʼo̩ kʼe̩ che teju uko̩-wñ kpai uhio̩me̩-wñ du kʼu nañwa ñw e̩ eñini-i n, mak e̩gbale̩ ama-i du abʼe̩ ma, i la ara nʼuwe̩ amʼe̩."
DEU,28,16,"Ama adʼoji-we̩ ef ewo, ama la adʼoji-we̩ oko."
DEU,28,17,Ama adʼoji agba-we̩ kpai agu-we̩.
DEU,28,18,"Ama amu ugbe̩ año̩la-we̩ kpai e̩ro ane̩-we̩ kpai amo̩ma amokuno̩-we̩, kpai unawo ame̩wño̩re̩-we̩ egini."
DEU,28,19,"Ama adʼoji-we̩ e̩gba kʼe̩ gudu wʼejefu, ama la adʼoji-we̩ e̩gba kʼe̩ dufu nyʼo̩do̩da."
DEU,28,20,"Jihofa akpe̩ ama ki amʼone̩ kpai e̩wñ e̩gwuji kpai uka uche̩ wa kʼi bʼuwe̩ ma ef e̩wñ du kʼe̩ dʼo̩wo̩-we̩ kadʼo kʼe̩ che, gbogbo tak e̩ chile̩che̩ rinyo̩, kʼe̩ lenyo̩ o̩piopio; tod e̩wñ e̩bie̩ne̩ kʼuwe̩ ache, kʼe̩ ño̩ du mi tinyo̩ ge̩."
DEU,28,21,"Jihofa aje̩ ñw e̩wñ ibi ki manyʼuwe̩ o̩la, gbogbo tak i fʼuwe̩ lie̩ bʼoj ane̩ ugbo kʼuwe̩ anyi kʼe̩ ne̩-i te̩."
DEU,28,22,"Jihofa anʼo̩ga ire̩ kpʼuwe̩, kpai afu kʼi akpa one̩ kpai o̩la ekpa gaa kpai e̩wñ ki akpa dab una kpai omi eda kpai ikpe̩-tubi kpai e̩kpebu; e̩wñ le̩ la aranʼe̩ gbogbo tak e̩ lenyo̩."
DEU,28,23,"Oñ efojale kʼi bʼuwe̩ oji ma ate̩-i achʼebije ikpa, ane̩pe̩te̩ kʼi dʼo̩gane̩ e̩re̩-we̩ la achʼebije."
DEU,28,24,Jihofa aje̩ ñw omiojale-we̩ kʼi mud omu ki akwu kpai ebutu; i la akwo efojale wa abʼe̩ ma gbogbo tak i fʼe̩ kpabie̩ rinyo̩.
DEU,28,25,"Jihofa adʼuwe̩ te̩ ñw ame̩nebi-we̩ ku ma gwʼuwe̩ dajane̩ rʼo̩gba-ma; uwe̩ adufu lʼo̩naʼka aledo ma, tak uwe̩ ara lʼo̩na mebie rʼo̩gba-ma; ma anʼuwe̩ tʼemi tʼemi ojane̩ ojane̩ amonu du ile̩-i."
DEU,28,26,Oku-we̩ la amud uje̩wñ ñw ame̩we̩ ojale kpai ame̩la abe̩re̩me̩le̩ ile̩-i; i la anʼe̩ne̩ du kʼi anyʼuma okpo ku ma kwo bʼo̩ te̩ n.
DEU,28,27,"Jihofa ane̩ ikete o̩ko̩ e-Ijipti le̩ gwʼuwe̩, kpai alido-wñ kpai ikwa kpai ifo̩ e-ki ma je̩ gbʼogu n."
DEU,28,28,Jihofa agwʼuwe̩ imu kpai eju efo̩ kpai awuwu ef e̩do̩-we̩;
DEU,28,29,"uwe̩ la atache gogogo o̩ro̩ka alu kʼafeju ache gogogo ef e̩chubi e-wñ, o̩na-we̩ du ara ñw e̩ n; ma adʼe̩ mʼane̩, ma la adinya e̩wñ-we̩ o̩jo̩ du, i la anʼe̩ne̩ du kʼi agbʼe̩ n."
DEU,28,30,"Uwe̩ atene o̩ya, oñ e̩ne̩ omune̩ la abʼo̩ dachi; uwe̩ ako̩ unyi, uwe̩ muda agugu efu-wñ n; uwe̩ adʼuche̩ achiwebe̩te̩ma gbe̩, uwe̩ muda akʼe̩ro-wñ che e̩wñ n."
DEU,28,31,"Ma adʼo̩kokuno̩-we̩ kpa eju-we̩ meji, uwe̩ muda je̩ e̩la-wñ n; ma adʼo̩ke̩ke̩te̩-we̩ bʼuwe̩ eju te̩ afuma, ma la adʼu dabiwa ñw e̩ n; ma akʼame̩wño̩re̩-we̩ egini ñw ame̩nebi-we̩, i la anʼe̩ne̩ du kʼi agbʼe̩ n."
DEU,28,32,"Ma ako amo̩ma-we̩ e̩ne̩ke̩le̩ kpai onobule̩ ñw abo omune̩; uwe̩ la akʼeju rʼo̩na, eju-ma la anʼuwe̩ gbogbo dʼo̩jo̩; o̩wo̩-we̩ akoji O̩jo̩ n."
DEU,28,33,Abo uche̩ichi kʼuwe̩ ma ma n akʼe̩ro ane̩ le̩ du kpai akanya uko̩lo̩ du kʼe̩ che je̩; chai edʼe̩ mane̩ kpai efʼe̩ kpetili mane̩ oñ ma ajʼefu-wñ o̩jo̩ du.
DEU,28,34,Abe̩le̩ e̩wñ kʼeju-we̩ ali a gwʼuwe̩ imu.
DEU,28,35,"Jihofa anʼikete o̩ko̩ ki ma agbʼogu n gwʼuwe̩ okuku kpai e̩re̩, akwʼadaba e̩re̩-we̩ gbogbo tʼakpe̩te̩ oji-we̩."
DEU,28,36,"Jihofa adʼuwe̩ kpai onu e-kʼuwe̩ adʼu gugu kʼi nʼuwe̩ wugbo abo uche̩ichi kʼe̩ ma ma ma n, tʼuwe̩ tʼamata-we̩ ma ma n; o̩mo̩ tak uwe̩ are̩ amo̩jo̩ omune̩ kʼi chʼoli kpai okuta."
DEU,28,37,"Uwe̩ la amud e̩wñ awuwu kpai ita kpai o̩la ku ma du tʼaku aku, ef amone̩ du ugbo ki Jihofa anʼe̩ le."
DEU,28,38,"Uwe̩ anʼugbe̩ e̩wñ kpai ulu e̩wñ nana wʼef uche̩-we̩, uwe̩ muda ako wʼunyi yegeyege; todu amimiejo amʼu ko je̩."
DEU,28,39,"Uwe̩ adʼuche̩ achiwebe̩te̩ma gbe̩ kʼe̩ la fejutʼo̩, e̩ muda añmʼomi-wñ n, e̩ la akʼe̩ro-wñ n; todu amide̩ amʼu ko je̩."
DEU,28,40,"Uwe̩ anʼoli o̩lif ugbo du gbogbo kad alo̩me̩-we̩, e̩ muda adʼekpo-wñ kulu o̩la-we̩ n; todu o̩lif-we̩ le̩ aña rinyo̩."
DEU,28,41,"Uwe̩ abi amo̩ma e̩ne̩ke̩le̩ kpai onobule̩, i chʼuwe̩ muda ane̩ ma n; todu ma anyʼef amu."
DEU,28,42,Oli-we̩ du kpai e̩ro ane̩-we̩ du amimiejo ane̩.
DEU,28,43,Ilowa kʼi dʼalumeji-we̩ le̩ ahi tʼatate̩ ñw e̩ alo waa; uwe̩ la ahi wane̩ alo waa.
DEU,28,44,"Owñ la adʼe̩wñ me̩ ñw uwe̩, e̩ muda adʼu me̩ ñw owñ n; owñ achʼoji, uwe̩ la achʼotihi."
DEU,28,45,"Ama-i du la abʼuwe̩ ma, i ara nʼuwe̩, i la amʼe̩, gbogbo tak e̩ chihi rinyo̩, todabu kʼe̩ ma netirʼomu Jihofa O̩jo̩-we̩ n, kʼe̩ fʼuko̩-wñ kpai uhio̩me̩-wñ e-kʼi ñwa ñw e̩ de n."
DEU,28,46,"E̩wñ-i la adʼo̩la-we̩ kʼi chʼujiwe kpai e̩wñ uno̩, i lañʼadʼo̩la amugbe̩-we̩ ogbegbele̩ ge̩."
DEU,28,47,"Tod abu kʼe̩ ma re̩ Jihofa O̩jo̩-we̩ kpai uyo̩ kpai e̩do̩ e̩bo̩ n, tod e̩wñ du ki jo̩ ñw e̩ ololo le̩,"
DEU,28,48,"todule̩ uwe̩ adʼef ebi kpai alugbe̩ kpai ago ofo kpai eku e̩wñ du kʼi aku one̩ are̩ ame̩nebi-we̩ e-ki Jihofa akpuche̩ rʼuwe̩ o̩la, oñ i adʼebije uno̩lo̩ nʼuwe̩ o̩lo̩ gbogbo tak i fʼe̩ chile̩che̩ rinyo̩."
DEU,28,49,"Jihofa ako abo uche̩ichi kwʼo̩najiji wa ako bʼuwe̩, ma akwʼukpoji ile̩ wa dabe̩ne̩ kʼore̩ ki awu, owñ chʼabo uche̩ichi kʼe̩ ma gbo̩ ichi-ma n;"
DEU,28,50,"abo uche̩ichi kʼeju-ma chebu nyʼo̩wo̩, e-kʼabogijo ma wʼuma eju n, ma la ali abimo̩to̩ eju n,"
DEU,28,51,"ma la akʼugbe̩ ame̩la-we̩ abe̩re̩me̩le̩ kpai e̩ro ane̩pe̩te̩-we̩ je̩, gbogbo tak e̩ chihi rinyo̩; ma la atʼo̩ka, abe̩k omi achiwebe̩te̩ma etito̩, abe̩k ekpo, abe̩k amo̩ma amokuno̩-we̩ abe̩k unawo ame̩wño̩re̩-we̩ egini no̩ ñw e̩ n, gbogbo taku ma je̩ ñw e̩ lenyo̩ rane̩."
DEU,28,52,"Ma la akpala nyʼe̩ ef aku aku-we̩ du, gbogbo tak o̩do̩-we̩ ki gbo̩gba kʼi la chenʼe̩wñ ebije kʼe̩ chubiyo̩ le̩ ki mugulo̩ ugbo du oj ane̩-we̩; ma la akpala nyʼe̩ ef aku aku-we̩ du ugbo du oj ane̩-we̩, e-ki Jihofa O̩jo̩-we̩ adu ñw e̩."
DEU,28,53,"Oñ uwe̩ adʼugbe̩ año̩la-we̩ onugo je̩, owñ chʼo̩re̩la amo̩ma-we̩ aboke̩le̩ kpai abobule̩ e-ki Jihofa O̩jo̩-we̩ du ñw e̩, ef ala kʼe̩nebi-we̩ akpa nyʼe̩ kpai ef o̩bata kʼi achʼe̩."
DEU,28,54,"E̩ne̩ kʼi de̩ efu-me̩ kʼe̩do̩ ma te̩te̩gbo ñw u n, kʼi aliura ololololo abie̩nefu ñw o̩maye-wñ kpai o̩ya agbe̩do̩-wñ kpai amo̩ma otitala ku ma bo̩ ñw u;"
DEU,28,55,"todule̩ i abʼo̩re̩la amo̩ma-wñ kʼi aje̩ le̩ ñwu ma je̩ n, todabu kʼe̩wñ du ma bo̩ ñw u n, owñ chʼef ala kʼe̩nebi-we̩ akpa nyʼe̩ kpai ef o̩bata kʼi achʼe̩ ef aku aku-we̩ du."
DEU,28,56,"Onobule̩ kʼi dʼefu-me̩ kʼe̩do̩ ma te̩te̩gbo ñw u n kʼi aliura ololololo, e-kʼi ma nʼe̩do̩ edʼadaba e̩re̩-wñ mʼane̩ n, tod ura kʼi ali kpai e̩do̩ ki ma gbo ñw u n, abie̩nefu ñw o̩ko̩ agbe̩do̩-wñ kpai o̩ma-wñ e̩ne̩ke̩le̩ kpai o̩ma-wñ onobule̩,"
DEU,28,57,"i adʼo̩maina kʼi kwʼagada-wñ kpai amo̩ma-wñ kʼi abi ñwu ma je̩ n; todu i akpa ma je̩ umaja maja tod eku e̩wñ du ki akʼu, owñ chʼef ala kʼe̩nebi-we̩ akpa nyʼe̩, kpai ef o̩bata kʼi achʼe̩ ef aku aku-we̩ du."
DEU,28,58,"Iche̩wñ kʼe̩ ko̩ efejutʼuko̩-o̩la du ku ma ko̩ rʼef ubuku-i, kʼe̩ ma railo odu ojima kpai e-ubailo-i n, owñ che JIHOFA O̩JO̩-WE̩;"
DEU,28,59,"mak e̩gbale̩ Jihofa aje̩ ñw egwo ku ma gwʼuwe̩ ki mud e̩wñ ugoju, egwo ku ma agwo amugbe̩-we̩ ñʼachʼegwo inaina, kʼi akpo̩kpe̩ nana kpai o̩ga e̩bie̩ne̩ kʼi ñʼakpo̩kpe̩ ge̩."
DEU,28,60,I la akʼo̩ga abo Ijipti du kʼe̩ railo-wñ le̩ dabiwa abʼe̩ ma ge̩; oñ i amanyʼuwe̩ o̩la.
DEU,28,61,"Owñ chʼo̩ga du kpai egwo du e-ku ma ma ko̩ nyef ubuku uko̩-o̩la-i n, e-le̩ Jihofa ako wa abʼe̩ ma, gbogbo tak i fʼe̩ chile̩che̩."
DEU,28,62,Ame̩ chaka wewe dab awo ojale akwoubi aluka-me̩ abo̩ rere: todabu kʼe̩ ma nyʼomu Jihofa O̩jo̩-we̩ eti n.
DEU,28,63,"Oñ i awatu, alu ki Jihofa yo̩ ñwu me̩ kʼi la che e̩nyo̩ ñwu me̩, kʼi laño̩ je̩ ñwu me̩ wewe nyo̩gba, abe̩le̩ Jihofa ayo̩ ñwu me̩ kʼi aje̩ ñwu me̩ lenyo̩, kʼi la fʼume̩ kwu rinyo̩: oñ ma afʼume̩ nya rinyo̩ bʼoj ane̩ ugbo kʼe̩ nyi kʼe̩ ne̩ le̩ te̩."
DEU,28,64,"Jihofa la afʼe̩ kpatuka rʼef amone̩ du, akwo ukpoji ile̩ o̩wo̩ʼka gbogbo tʼukpoji ile̩ o̩wo̩ ekeji; o̩mo̩ uwe̩ la ate̩ amo̩jo̩ omune̩ ku ma chʼoli kpʼokuta e-ku we̩ ma ma ma mama ta n, tʼuwe̩ tʼamata-we̩ ma ma n."
DEU,28,65,"Uwe̩ la anʼuñmi du ef abo uche̩ichi le̩ n, i la anʼugbo kʼe̩re̩-we̩ amʼane̩ n; Jihofa muda adʼe̩do̩ e̩ga ñw e̩ o̩mo̩, kpai eju e̩gbe̩, kpai e̩do̩ e̩kpabie̩;"
DEU,28,66,"oji-we̩ la agbali te̩ eju-we̩; okpo la achʼuwe̩ ofe tʼodu tʼo̩ro̩ka, uwe̩ la arailo tod oji-we̩."
DEU,28,67,"Odudu uwe̩ akakini, O, olu ki hika tunyane̩ ke n! e̩gba ane̩ uwe̩ la akakini, O, o̩jo̩ ki hika ñwa ke n! tod okpo ki adʼe̩do̩-we̩, kpai e̩wñ kʼeju-we̩ ali."
DEU,28,68,"Taku Jihofa adʼe̩ tʼo̩ko̩ nyʼIjipti lʼo̩na e-kʼu ka ñw e̩ kakini, Eju-we̩ ñʼali o̩na-i ge̩ n; o̩mo̩ le̩ me̩ la ache ku me̩ kʼo̩la-me̩ ñw ame̩nebi-me̩ la ku me̩ mud amadu e̩ne̩ke̩le̩ kpai onobule̩, i la anʼe̩ne̩ du kʼi ala me̩ n."
DEU,29,1,"E-le̩ chʼo̩la alo ki Jihofa ñwa ñwu Mose̩s kʼi kpe̩ kpai amo̩ma Israe̩l ane̩ Moab, manyʼalo e-kʼi kpe̩ kpai ama Ho̩re̩b le̩."
DEU,29,2,"Taku Mose̩s fʼabo Israe̩l chaka do̩ wa, oñ i ka ñwu ma kakini, Ame̩ li e̩wñ ki Jihofa che Fero kpai amadu-wñ chaka kpai ane̩-wñ chaka eju-me̩ ane̩ Ijipti;"
DEU,29,3,"owñ chʼajama lile kʼeju-we̩ li le̩, owñ chʼujiwe kpai uno̩ inaina le̩;"
DEU,29,4,Jihofa muda dʼe̩do̩ ñw e̩ kʼe̩ mʼe̩wñ kpai eju kʼe̩ nʼagane̩ kpai eti kʼe̩ nʼagbo̩la gbogbo tʼeñini n.
DEU,29,5,"Omi la ne̩ me̩ le ef aje̩tachi le̩ o̩do̩ o̩gbo̩ meji; e̩wñ o̩la-me̩ la gbo rʼume̩ o̩la n, e̩da-we̩ la gbo nyʼuwe̩ e̩re̩ n;"
DEU,29,6,"me̩ la je̩ akala n, me̩ la ñmo̩ omi achiwebe̩te̩ma kpai o̩te̩ una n; todu kʼame̩ ki ma ka kʼomi che Jihofa O̩jo̩-me̩."
DEU,29,7,"Oñ e̩gba ku me̩ lewa ugbo kide̩-i, Siho̩n onu He̩shbo̩n kpai O̩g onu Beshan kwo dufu wa akobʼuwa, tak a fʼuma gwoda rinyo̩;"
DEU,29,8,"oñ a mʼane̩-ma gba, a la mʼu ko ñw abo Rube̩n kpai abo Gad, kpai ukpe̩reji abo o̩lo̩pu Manasa kʼi chʼe̩wñ ogu e-ma ku ma je̩."
DEU,29,9,"Todule̩ me̩ ki de o̩la alo-i, ku me̩ che tʼeju-wñ, ki ra ñwu me̩ ef e̩wñ du ku me̩ che."
DEU,29,10,"O̩chaka-me̩ dago jʼo̩gba Jihofa O̩jo̩-me̩ eñini-i me̩; tʼabo ku ma dʼoji dufu o̩lo̩pu o̩lo̩pu-me̩, tʼabogijo-me̩, tʼamako̩takada-me̩, owñ chʼo̩chaka aboke̩le̩ Israe̩l,"
DEU,29,11,"kpai amo̩ma-me̩ egini kpai amo̩ya-me̩ kpai ilowa-we̩ kʼi dʼef uru-we̩, tʼe̩ne̩ kʼi akpʼiji-we̩ na tʼe̩ne̩ kʼi akpʼomiofo ñw e̩,"
DEU,29,12,"todu kʼuwe̩ ki gudu tʼef alo ki Jihofa O̩jo̩-we̩ go le̩, owñ chʼe-ki Jihofa O̩jo̩-we̩ akpe̩ kpʼuwe̩ eñini-i;"
DEU,29,13,"todu kʼi nʼugbo kʼi afʼuwe̩ lonyane̩ kʼe̩ chʼamone̩-wñ eñini-i, kʼowñ ki chʼO̩jo̩ ñw e̩, alu kʼi ka ñw e̩ kpai alu kʼi go̩ ñw amata-we̩, owñ chʼEbraham kpai Aise̩k kpai Jeko̩b."
DEU,29,14,"I la chʼame̩ kate oñ nakpʼalo-i kpʼowñ n, kʼu la ago̩-i n."
DEU,29,15,"U muda kpe̩ kpai e̩ne̩ ki dago kpʼawa o̩gba Jihofa O̩jo̩-wa emi eñini-i, manyʼe̩ne̩ ki ma dʼemi kpʼawa eñini-i n."
DEU,29,16,"Todu ame̩ chema alu kʼa dodo ane̩ Ijipti, kpai alu kʼa lale gu alumeji abo uche̩ichi du wa, owñ chʼabo ku me̩ lale gudu le̩;"
DEU,29,17,"me̩ la fʼe̩wñ ihie̩ne̩-ma li me̩, kpai ode-ma ki chʼoli kpai okuta kpai ajifa kpai o̩jamalia, kʼi jʼefu-ma le̩."
DEU,29,18,"Tode̩gba kʼe̩ne̩ke̩le̩ abe̩k onobule̩ʼka abe̩k akwo̩ra unyi e̩ne̩ʼka abe̩k o̩lo̩puʼka adʼefu-me̩ kʼe̩do̩-wñ arida bi Jihofa O̩jo̩-wa te̩ eñini-i, kʼi ale teke re̩ amo̩jo̩ abo uche̩ichi ki jo̩-i; tode̩gba kʼili ki aro o̩bia abe̩k o̩ge̩le̩ adʼefu-me̩;"
DEU,29,19,"ki lewatu abu kʼi agbo̩ o̩la ama-i, kʼi akadua ñw o̩la-wñ ef e̩do̩-wñ kakini, Omi anʼure̩do̩, dagba u lule̩ likpa alu kʼu nañwa ef e̩do̩-mi. E-le̩ ma je̩ ñwu ma fʼe-ki nʼomi kpʼe-e̩gbe̩ gba rinyo̩."
DEU,29,20,"Jihofa atʼo̩ no̩ ñw u n, chai uwe̩do̩ Jihofa kpai ogu-wñ kʼi aja akpodudu rʼe̩ne̩ le̩ o̩la, oñ o̩chaka ama ku ma ko̩ rʼef ubuku-i awa bʼe̩ne̩ le̩ ma, taku Jihofa akpʼodu-wñ lu bʼo̩gane̩ efojale te̩."
DEU,29,21,"Oñ Jihofa adʼe̩ne̩ le̩ kwef abo o̩lo̩pu o̩lo̩pu Israe̩l du kʼi fʼu date̩ ñw e̩bie̩ne̩, likpa alu kʼama du ki dʼef alo ku ma ko̩ ref ubuku uko̩-o̩la-i de̩."
DEU,29,22,"Tak abo o̩gba ki awa, owñ chʼamo̩ma-me̩ ku ma akwane̩ ubi-me̩, kpai ononojo kʼi akwʼane̩ o̩najiji wa li egwo ane̩ le̩ kpai o̩ga ojoji ojoji ki Jihofa aje̩ ñw u bʼane̩-i ma akakini,"
DEU,29,23,"O̩chaka ane̩ le̩ chʼitolu kpai omu kpai una una, ma la du e̩wñ gbe̩ o̩mo̩ n, i abi e̩wñ n, egbe du atiga o̩mo̩ n, i dab e̩gulo̩ e-So̩do̩m kpai Gomo̩ra kpai Adma kpai Ze̩bo̩im, e-ki Jihofa gulo̩ ef uwe̩do̩-wñ kpai ef e̩do̩fulu-wñ;"
DEU,29,24,"li, abo uche̩ichi ichi du akakini, E̩wñ chi ki Jihofa chʼane̩-i abe̩-i ta? E̩wñ chʼoji ukpuna uwe̩do̩ inaina-i?"
DEU,29,25,"E̩gbale̩ amone̩ akakini, Todabu ku ma hi alo Jihofa, kʼi chʼO̩jo̩ amata-ma, tinyo̩, owñ chʼe-kʼi kpe̩ kpai ama e̩gba kʼi ko ma kwʼoj ane̩ Ijipti dufu wa,"
DEU,29,26,"oñ ma nyʼare̩ amo̩jo̩ omune̩, ma la dojikane̩ ñwu ma, owñ chʼamo̩jo̩ ku ma ma ma n, kpai e-kʼi ma kpe̩ ñwu ma ku ma che n;"
DEU,29,27,"todule̩ oñ uwe̩do̩ Jihofa mutajo bʼane̩-i ma, kʼi kʼama du ku ma ko̩ ef ubuku-i wa bʼo ma;"
DEU,29,28,"oñ Jihofa we̩do̩ mu ma wu tʼe̩te̩te̩te̩ kwʼane̩-ma ef e̩do̩fulu, kpai ef ubieju inaina, oñ i mʼuma ko rikpolo tʼoj ane̩ omune̩, alu ki de̩ eñini-i."
DEU,29,29,"E̩wñ umaja, Jihofa O̩jo̩-wa ne̩; e̩wñ ki kwotejugede awa kpʼamo̩ma-wa ne̩ ogbegbele̩, kʼawa ki che tʼeju o̩la du kʼuko̩-o̩la-i ka."
DEU,30,1,"Oñ i awatu, e̩gba kʼe̩wñ-i du lewa bʼuwe̩ ma, owñ chʼe̩nyo̩ kpai ama kʼu kojo̩ o̩gba-we̩-i, kʼuwe̩ la rʼo̩ wa ef abo uche̩ichi ichi du ugbo ku Jihofa O̩jo̩ fʼuwe̩ ne tu,"
DEU,30,2,"kʼe̩ mudabi abi Jihofa O̩jo̩-we̩, kʼe̩ la gbʼomu-wñ gbo̩ ef e̩wñ du kʼu nañwa ñw e̩ eñini-i, uwe̩ kpai amo̩ma-we̩;"
DEU,30,3,"e̩gbale̩ taku Jihofa O̩jo̩-we̩ arʼamu-we̩ da, oñ i ali uwe̩ ejumomi, tak i adabi fʼuwe̩ yajo̩ kwef amone̩ du ki Jihofa O̩jo̩-we̩ fʼuwe̩ kpatuka ru ge̩."
DEU,30,4,"Dagba ma fʼabo-we̩ ne rʼukpoji ojale otitala, Jihofa afʼuwe̩ yajo̩ o̩mo̩, oñ i adʼuwe̩ kwʼo̩mo̩ wa;"
DEU,30,5,"Jihofa O̩jo̩-we̩ la adʼuwe̩ wʼoj ane̩ e-kʼamata-we̩ ne̩ le̩, kʼuwe̩ ki ne̩ ge̩; i la ache e̩nyo̩ kpai uwe̩, kʼi ño̩ je̩ ñw e̩ wewe tʼamata-we̩ le."
DEU,30,6,"Taku Jihofa O̩jo̩-we̩ akʼe̩pi e-e̩do̩-we̩ da, kpai e-e̩do̩ ugbe̩-we̩, kʼuwe̩ ki fe̩do̩ Jihofa O̩jo̩-we̩ kpai e̩do̩-we̩ chaka kpai onugo-we̩ chaka, todu kʼuwe̩ ki deju."
DEU,30,7,Taku Jihofa ako ama-i du wa abʼoji ame̩nebi-we̩ kpai abo ku ma chulaka we̩ kpai abo ku ma doli we̩ ma.
DEU,30,8,"Tak uwe̩ adabi kʼe̩ gbʼomu Jihofa gbo̩, kʼe̩ la de uko̩-wñ du kʼu nañwa ñw e̩ eñini-i."
DEU,30,9,"Taki Jihofa O̩jo̩-we̩ aje̩ ñw uko̩lo̩ o̩wo̩-we̩ du ki ra ñw e̩ ololo, ef e̩ro año̩la-we̩ kpai ef e̩ro ame̩la-we̩ abe̩re̩me̩le̩ kpai ef e̩ro ane̩-we̩, todu Jihofa ñʼayo̩ ñw e̩ kʼi nyo̩ ñw e̩ alu kʼi yo̩ ñw amata-we̩,"
DEU,30,10,"e̩gba kʼuwe̩ agbʼomu Jihofa O̩jo̩-we̩ gbo̩, kʼe̩ de uko̩ kʼi te̩ kpai e̩wñ uhio̩me̩-wñ e-ku ma ko̩ rʼef ubuku uko̩-o̩la-i de; iche̩wñ kʼuwe̩ arida abo̩ Jihofa O̩jo̩-we̩ kpai e̩do̩-we̩ chaka kpai onugo-we̩ chaka."
DEU,30,11,"Todu uko̩ kʼu nañwa ñw e̩ eñini-i, gbiti tʼuwe̩ le n, i la dʼo̩najiji n."
DEU,30,12,"I la dʼefojale n, tak uwe̩ aka kakini, E̩ne̩ ate̩gu tʼef ojale kʼi gba kwʼo̩mo̩ wa ñw a kʼa ki gbo̩ kʼa che?"
DEU,30,13,"I la dʼudaba ohimini abadi n, tak uwe̩ aka kakini, E̩ne̩ agbe̩re̩ ñw u nyʼudaba ohimini-i kʼi gba wa ñw a, kʼa ki gbo̩ kʼa che?"
DEU,30,14,"O̩la le̩ la chʼeme̩ru we̩ anane̩, ef alu-we̩, kpai ef e̩do̩-we̩, todu kʼuwe̩ ki che."
DEU,30,15,"Go, u mʼiñmi kpai e̩nyo̩ kpai uku kpai e̩bie̩ne̩ ko jo̩ o̩gba-we̩ eñini-i me̩;"
DEU,30,16,"owñ chʼe-kʼu nañwa ñw e̩ eñini ka kʼuwe̩ ki fe̩do̩ Jihofa O̩jo̩-we̩, kʼe̩ na-lule̩ o̩na o̩na e-wñ, kʼe̩ la de uko̩ kʼi te̩ kpai e̩wñ uhio̩me̩-wñ kpai oji ajo̩-wñ kʼi aka, todu kʼuwe̩ ki deju kʼe̩ wewe nyo̩gba, taku Jihofa O̩jo̩-we̩ ade̩nyo̩ ñw e̩ oj ane̩ ugbo kʼuwe̩ anyi kʼe̩ gba le̩."
DEU,30,17,"I muda che̩wñ kʼe̩do̩-we̩ murida bʼo̩ te̩, kʼe̩ ma je̩ agbo̩ n, kʼe̩wñ fʼuwe̩ fa wʼubi kʼe̩ la dojikane̩ ñw amo̩jo̩ omune̩, kʼe̩ re̩ ma;"
DEU,30,18,"eka naka ñw e̩ eñini, ka kʼelenyo̩ ame̩ alenyo̩ chuu; ame̩ la akwojo̩lugbo oj ane̩ ugbo kʼuwe̩ adaba Jo̩rdan-i kʼe̩ gba le̩ n."
DEU,30,19,"Oñ nado̩ ojale kpai ile̩ ku ma gbibenu nyʼume̩ eñini-i, ka kʼomi mʼiñmi kpai uku kpai e̩nyo̩ kpai ama kojo̩ o̩gba-me̩-i; todule̩ e̩ mʼiñmi du, kʼuwe̩ kpai ugbe̩-we̩ ki deju,"
DEU,30,20,"kʼe̩ nafe̩do̩ Jihofa O̩jo̩-we̩, kʼe̩ gbʼomu-wñ gbo̩, kʼe̩ la gamanyʼu; todu e-le̩ chʼiñmi-we̩ kpai ojolugbo-we̩, todu kʼuwe̩ ki dodo oj ane̩ ki Jihofa go̩ ñw amata-we̩ kʼi adu ñwu ma, owñ chʼEbraham kpai Aise̩k kpai Je̩ko̩b."
DEU,31,1,Taku Mose̩s nyʼaka o̩la kide̩ ñw abo Israe̩l chaka.
DEU,31,2,"Oñ i ka ñwu ma kakini, O̩do̩-mi jʼo̩gbo̩ me̩fa eñini-i; u neke lelo lewa ge̩ n. Jihofa la ka ñwu mi kakini, Uwe̩ adaba Jo̩rdan in."
DEU,31,3,"Jihofa O̩jo̩-we̩ onugo atʼuwe̩ o̩gba daba; owñ afʼabo uche̩ichi ichi-i chile̩che̩ rʼuwe̩ o̩gba, oñ uwe̩ abʼuma gbʼane̩ le̩. Jo̩shua la atʼuwe̩ o̩gba daba, alu ki Jihofa ka le̩."
DEU,31,4,"Taku Jihofa ache ma alu kʼi che Siho̩n kpai O̩g, amonu abo Amo̩r, kpai alu kʼi che ane̩-ma, e̩gba kʼi fʼuma chile̩che̩ le̩."
DEU,31,5,"Jihofa la ako ma nyʼume̩ o̩wo̩, tak ame̩ ki che ma alu du kʼuko̩ kʼomi ñwa ñwu me̩ ka."
DEU,31,6,"Me̩ fʼo̩wo̩ gbo ku me̩ fʼe̩do̩ ne̩, me̩ ki railo n, me̩ ki la chokpo ma n: todu Jihofa O̩jo̩-we̩ chʼe̩ne̩ ki ale bʼuwe̩: i aje̩ ñw ukpahiu-we̩ bulo̩ n, i la ahi uwe̩ tinyo̩ n."
DEU,31,7,"Taku Mose̩s nʼomu dala do̩ Jo̩shua, oñ i ka ñw u eju abo Israe̩l chaka kakini, Fʼo̩wo̩ gbo, kʼe̩ fʼe̩do̩ ne̩; todu uwe̩ ki lebʼamone̩-i tʼoj ane̩ ki Jihofa go̩ ñw amata-ma ka kʼi adu ñwu ma; uwe̩ ki la je̩ ñwu ma je̩ e̩wñ ogu le̩."
DEU,31,8,"Jihofa chʼe̩ne̩ kʼi atʼuwe̩ o̩gba; owñ le̩ adʼugbo we̩, i aje̩ ñw ukpahiu-we̩ bulo̩ n, i la ahi uwe̩ tinyo̩ n; e̩ ki railo n, e̩do̩-we̩ ki da kpu n."
DEU,31,9,"Taku Mose̩s fʼo̩takada uko̩-o̩la-i ko̩, oñ i mʼu ko ñw amatama, amo̩ma Lifai, kʼama ne̩ akpati alo Jihofa kpai abogijo Israe̩l chaka ge̩."
DEU,31,10,"Taku Mose̩s ñwa ñwu ma kakini, E̩gba du kʼo̩do̩ da ebie, iko o̩do̩ e̩wñ eto̩no̩ tane̩ ku ma date̩ le̩, e̩gba uje̩wñ uyo̩ e-ala ku ma ne le̩,"
DEU,31,11,"e̩gba kʼabo Israe̩l chaka lewa ku ma kwojʼejugede o̩gba Jihofa O̩jo̩-we̩ ef uña kʼi adu le̩, uwe̩ ki kalata uko̩-o̩la-i eju abo Israe̩l chaka kʼama ki gbo̩."
DEU,31,12,"Kʼamone̩-i wa jeju, tʼaboke̩le̩ tʼabobule̩, tʼabo egini, kpai ilowa-we̩ kʼi dʼef aku aku-we̩, kʼama ki gbo̩, ku ma ko̩che̩ ku ma railo Jihofa O̩jo̩-me̩, ku ma fejutʼo̩ kʼama ki che o̩la uko̩-o̩la-i du,"
DEU,31,13,"todu kʼamo̩ma-ma ku ma ma mʼo̩ n, ki gbo̩, ku ma ko̩che̩ ku ma railo Jihofa O̩jo̩-me̩, gbogbo o̩jo̩ du kʼume̩ jʼoj ane̩ ugbo ku me̩ adaba Jo̩rdan ku me̩ gba le̩."
DEU,31,14,"Taku Jihofa ka ñwu Mose̩s kakini. Go, o̩jo̩ uku-we̩ me̩ me̩; fi Jo̩shua do̩ wa, ku me̩ kʼo̩la-me̩ wa jʼef unyabo ujeju, kʼomi ki dʼo̩laʼka tunyʼu o̩wo̩. Taki Mose̩s kpai Jo̩shua le, oñ ma kʼo̩la-ma wa jʼef unyabo ujeju le̩."
DEU,31,15,Oñ Jihofa kwotejugede ef akpa ki dago waala ef unyabo le̩; akpa ki dago waala le̩ la dago me̩ru alugbo̩na unyabo.
DEU,31,16,"Taku Jihofa ka ñwu Mose̩s kakini, Go, uwe̩ achʼolu manyʼamata-we̩; tak amone̩-i akwane̩ ajo̩ko̩ tʼamo̩jo̩ ononojo ane̩ ugbo ku ma anyi ku ma jʼefu-ma le̩ ubi, oñ ma ahi umi tinyo̩, ma la afʼalo-mi kʼu kpe̩ kpai ama bie̩."
DEU,31,17,"Tak uwe̩do̩-mi amutajo abʼuma ma O̩jo̩ le̩, oñ nahi uma tinyo̩, naño̩ dʼeju-mi maja bʼuma te̩, oñ e̩wñ o̩mo̩ ako ma mi, e̩wñ e̩bie̩ne̩ kpai o̩pe̩cha wewe ake̩re̩bʼuma, todabe̩le̩ ma aka o̩jo̩ le̩ kakini, I chʼutodabu kʼO̩jo̩-wa ma dʼefu-wa n oñ e̩wñ e̩bie̩ne̩ ke̩re̩bʼuwa-i n?"
DEU,31,18,"Omi la adʼeju-mi maja o̩jo̩ le̩ chuu, todu e̩wñ e̩bie̩ne̩ du ku ma che, owñ chʼabu ku ma rida abʼamo̩jo̩ omune̩."
DEU,31,19,"Todule̩ me̩ nafʼo̩la eli-i ko̩ nyʼo̩takada, ku me̩ mʼu du ko̩ amo̩ma Israe̩l; mʼu du tʼuma alu, todu kʼeli-i ki mud e̩nibenu-mi nyʼamo̩ma Israe̩l."
DEU,31,20,"Todu e̩gba kʼomi mʼuma ko wa oj ane̩ kʼu go̩ ñw amata-ma ugbo kʼomie̩nya kpai iño̩ acha efu-wñ le̩, ku ma je̩ kʼefu, ku ma yoyo, e̩gbale̩ ma arida abʼamo̩jo̩ omune̩ ku ma re̩ ma, ku ma do̩ mi rʼibe̩te̩ ku ma fʼalo-mi bie̩."
DEU,31,21,"Tak e̩gba kʼe̩wñ e̩bie̩ne̩ kpai o̩pe̩cha wewe ke̩re̩bʼuma, mak eli-i achʼe̩nibenu ki agbibenu nyʼuma (todu alu amugbe̩-ma agbenyo̩ n); todu u chema ibe ku ma ñwa ef e̩do̩-ma eñini-i o̩gba tak u ko ma wʼoj ane̩ kʼomi go̩ le̩."
DEU,31,22,"Abe̩le̩ Mose̩s fʼo̩la eli-i ko̩ rʼef o̩takada o̩jo̩ le̩ gbage̩de̩, oñ i mʼu du ko̩ amo̩ma Israe̩l."
DEU,31,23,"Tak i mʼo̩laʼka du tu Jo̩shua o̩ma Nun le̩ o̩wo̩, oñ i kakini, Fʼo̩wo̩ gbo, kʼe̩ fʼe̩do̩ ne̩; todu uwe̩ akʼamo̩ma Israe̩l wʼoj ane̩ kʼu go̩ ñwu ma le̩: omi adʼugbo-we̩."
DEU,31,24,"Oñ i lewatu, abu ku Mose̩s fʼo̩la uko̩-o̩la-i ko̩ nyʼef ubuku kpa, gbogbo tʼukpoji-wñ,"
DEU,31,25,"taku Mose̩s ñwa ñw abo Lifai, ku ma ne̩ akpati alo Jihofa le̩ kakini,"
DEU,31,26,"Mʼubuku uko̩-o̩la-i du, ku me̩ mʼu du tʼakolo akpati alo Jihofa O̩jo̩-me̩ le̩, todu kʼi tʼo̩mo̩ kʼi gbibenu nyʼuwe̩."
DEU,31,27,"Todu u chema abu kʼe̩ lañu ru kpai o̩lo̩-we̩ ki chelo dago; go, abu kʼomi deju manyʼume̩ eñini-i ta, ame̩ lañu ru Jihofa me̩; u leku, abu me̩ ache kade!"
DEU,31,28,"Me̩ kʼabogijo o̩lo̩pu o̩lo̩pu-me̩ chaka kpai amako̩takada-me̩ wa jeju o̩gba-mi, kʼu nakʼo̩la kide̩ kʼeti-ma ki gbo̩, kʼu fʼefojale kpai ile̩ do̩ wa ku ma gbibenu nyʼuma."
DEU,31,29,"Todu u chema ka kʼudubi-gba-mi ame̩ akpʼo̩la-me̩ bie̩ rinyo̩ kpa, ku me̩ la ana bʼo̩na e-kʼu ñwa ñwu me̩ te̩; tak e̩bie̩ne̩ ake̩re̩bʼume̩ o̩jo̩ otitala, todabu ki dʼume̩ e̩do̩ ku me̩ che e̩wñ ki bie̩ne̩ eju Jihofa, ku me̩ nʼuko̩lo̩ ku me̩ nʼo̩wo-me̩ che biʼowñ eju."
DEU,31,30,"Taku Mose̩s dʼo̩la eli-i tʼeti abujeju Israe̩l chaka, gbogbo tak i fʼu ka kpoji."
DEU,32,1,"Ame̩ efojale, neti kʼu nako̩la;"
DEU,32,2,"Uko̩o̩la-mi akito̩ wane̩ dab omiojale,"
DEU,32,3,Todu nadʼodu Jihofa ka dufu.
DEU,32,4,"Okuta le̩, uko̩lo̩-wñ mufu;"
DEU,32,5,"Ma fʼo̩la-ma kpabie̩ ugbo-wñ,"
DEU,32,6,Abu kʼe̩ dʼomina gwe̩ Jihofa eju de̩?
DEU,32,7,"Ibe-we̩ ki tʼO̩jo̩ igbelegbele,"
DEU,32,8,"E̩gba kʼO̩machala fʼe̩wñ ogu-ma kpe̩ ñw abo uche̩ichi uche̩ichi,"
DEU,32,9,"Todu ukpe̩ e-Jihofa chʼamone̩-wñ,"
DEU,32,10,"I fʼowñ li ane̩ aje̩tachi,"
DEU,32,11,"Alu kʼo̩re̩ akʼamo̩ma-wñ dufu,"
DEU,32,12,"Jihofa kate nʼowñ le,"
DEU,32,13,"I je̩ ñw u tanʼotete otete ane̩-ile̩ ale,"
DEU,32,14,"Ekpo e-amokuno̩, kpai omie̩nya ame̩wño̩re̩ egini,"
DEU,32,15,"Je̩shurun muda chane̩ eyoyo̩, i la fʼe̩re̩ ubi ro̩ ñw u;"
DEU,32,16,Ma nʼamo̩jo̩ ejaduña nyʼowñ ogu eja;
DEU,32,17,"Ma fʼiche̩bo̩ che ñw amebili, ku ma ma chʼO̩jo̩ n,"
DEU,32,18,"Uwe̩ la dʼibe tʼOkuta ki bi uwe̩ n,"
DEU,32,19,"Jihofa fʼu li, oñ i do̩ ma rʼibe̩te̩,"
DEU,32,20,"Tak i kakini, Nadʼeju-mi maja bʼuma te̩,"
DEU,32,21,Ma nʼe̩wñ ki ma chʼO̩jo̩ n nyʼumi ogu eja;
DEU,32,22,"Todu una che̩kote̩ ef uwe̩do̩-mi,"
DEU,32,23,Nagbʼe̩bie̩ne̩ wa abʼuma oji ma;
DEU,32,24,"udelu ada ma,"
DEU,32,25,"Ugbada adʼo̩do̩da,"
DEU,32,26,"U kakini, Nakpʼuma tuka rʼo̩najiji,"
DEU,32,27,"i ma chʼailo e̩nebi le̩ kʼomi ara n,"
DEU,32,28,"Todu uche̩ amone̩ ku ma ma nʼe̩ne̩ ki abʼuma lʼo̩la n ma che,"
DEU,32,29,"O, ma ma nʼibe ke n, kʼama ki mʼoji e̩wñ-i,"
DEU,32,30,Ab e̩ne̩ʼka ale kʼi anʼone̩ icham nyʼo̩gwo̩ko̩ ule?
DEU,32,31,"Todu okuta e-ma la dab Okuta e-wa n,"
DEU,32,32,"Todu ikeli achiwebe̩te̩ma e-ma chʼachiwebe̩te̩ma ki kwo So̩do̩m,"
DEU,32,33,"Omi achiwebe̩te̩ma-ma chʼolo ejo,"
DEU,32,34,I chʼe-le̩ maja ugbo mi-i n?
DEU,32,35,"Ache̩ ena chʼe-mi, kpai o̩me̩ era koji,"
DEU,32,36,Todu Jihofa añwʼabo-wñ go
DEU,32,37,"Tak i akakini, Ugbo amo̩jo̩-ma jo̩?"
DEU,32,38,"e-ki je̩ ula e̩wñ iche̩bo̩-ma,"
DEU,32,39,"Me̩ go ta ka kʼomi, omi chʼowñ,"
DEU,32,40,Todu omi achi o̩wo̩-mi dago kad efojale.
DEU,32,41,"I la che̩wñ kʼu fʼo̩be̩chageli-mi ki adʼojiji no̩,"
DEU,32,42,"Naje̩ ñw o̩fa-mi ñmʼe̩bie̩ ki amʼu dab o̩te̩,"
DEU,32,43,"Ame̩ abo uche̩ichi uche̩ichi, me̩ fʼo̩ga uyo̩ chi manyʼamone̩-wñ;"
DEU,32,44,"Taku Mose̩s lewa ka o̩la eli-i chaka nyʼamone̩ le̩ eti chaka ku ma gbo̩, owñ kpai Jo̩shua o̩ma Nun le̩."
DEU,32,45,"Tak e̩gba ku Mose̩s fʼo̩la-i ka ñw abo Israe̩l du kpa,"
DEU,32,46,"i ka ñwu ma kakini, Me̩ mʼe̩do̩-me̩ du tʼo̩la kʼu nakajane̩ ñwu me̩ eñini-i, kʼame̩ ki ñwa ñw amo̩ma-me̩ ku ma fejutʼo̩ ku ma che tʼeju o̩la uko̩-o̩la-i chaka."
DEU,32,47,"Todu i chʼe̩wñ ofofo ugbo me̩ n; chai iñmi-me̩ i che, owñ lef e-le̩ ame̩ akwo̩jolugbo oj ane̩ ku me̩ adaba Jo̩rdan-i ku me̩ gba le̩."
DEU,32,48,"Taki Jihofa ka ñwu Mose̩s o̩jo̩ le̩ gbage̩de̩, kakini,"
DEU,32,49,"Mute̩gu tʼane̩ uwo Abiram-i kʼe̩ nyʼoji uwo Nebo, owñ chʼe-ki dʼoj ane̩ Moab, odenideni Je̩riko le̩; kʼe̩ la fʼane̩ Kenan go, owñ chʼe-kʼomi adu ñw amo̩ma Israe̩l ku ma ne̩;"
DEU,32,50,"kʼuwe̩ ki ku oj uwo ugbo kʼuwe̩ ate̩gu nyi le̩, ku ma mʼuwe̩ du tʼef abo-we̩, alu kʼAro̩n o̩maye-we̩ leku oj uwo Ho̩r, taku ma mʼowñ du tʼef abo-wñ le̩;"
DEU,32,51,"todabu ku me̩ fʼada-mi je̩ alumeji amo̩ma Israe̩l ugbo omi Me̩riba-Kede̩sh, ef aje̩tachi Zin le̩; todabu ku me̩ ma la butʼefo̩-mi alumeji amo̩ma Israe̩l in."
DEU,32,52,Todu uwe̩ ali ane̩ le̩ o̩gba-we̩ o̩mo̩; e̩ muda nyʼane̩ e-kʼomi adu ñw amo̩ma Israe̩l le̩ n.
DEU,33,1,"Adua ku Mose̩s, e̩ne̩ O̩jo̩ le̩, ko ñw amo̩ma Israe̩l o̩gba tak i ku le̩ de̩."
DEU,33,2,"I kakini,"
DEU,33,3,"Ochochi, i afe̩do̩ amone̩-i;"
DEU,33,4,"Mose̩s fʼuko̩-o̩la ñwa ñw a,"
DEU,33,5,"Oñ i mud onu efu Je̩shurun,"
DEU,33,6,"Rube̩n ki deju, kʼi la we eku;"
DEU,33,7,E-Juda la de̩: Oñ i kakini:
DEU,33,8,"E-Lifai kʼi la ka de̩ kakini,"
DEU,33,9,"e-ki nʼo̩la ata-wñ kpai iye-wñ aka kakini, Ma wʼumi eju n; i la ma ka kʼi nʼamo̩maye-wñ n,"
DEU,33,10,"Ama ako̩ Jeko̩b oji ajo̩ kʼe̩ ka,"
DEU,33,11,"O Jihofa, de̩nyo̩ ñw e̩wñ kʼi ne̩,"
DEU,33,12,"E-Be̩njamin kʼi ka le̩ de̩, kakini,"
DEU,33,13,"E-Jose̩f kʼi la ka de̩, kakini,"
DEU,33,14,"kpai lugbo e̩wñ akoko ki chʼe̩ro olu,"
DEU,33,15,"kpai e̩wñ o̩me̩me̩le̩ e-uwo uwo ki jʼo̩mo̩ igbelegbele,"
DEU,33,16,"kpai e̩wñ akoko ane̩-ile̩-i kpai e̩wñ ki kpe̩ko̩-wñ,"
DEU,33,17,"Omojo̩do̩ o̩kokuno̩-wñ ki nʼe̩gahi,"
DEU,33,18,"E-Ze̩biulo̩n kʼi ka le̩ de̩, kakini,"
DEU,33,19,Ama ado̩ amone̩ amone̩ wa ugbo uwo le̩;
DEU,33,20,"E-Gad kʼi ka de̩ kakini,"
DEU,33,21,"I la dʼukpe̩ ejodudu te̩ ñw o̩la-wñ,"
DEU,33,22,"E-Dan kʼi ka la de̩, kakini,"
DEU,33,23,"E-Naftali kʼi la ka de̩, kakini,"
DEU,33,24,"E-Ashe̩r kʼi la ka de̩, kakini,"
DEU,33,25,Uro̩na o̩gba-we̩ achʼebije kpai ebijeikpa;
DEU,33,26,"O Je̩shurun, i nʼe̩ne̩ du ki dab O̩jo̩ n,"
DEU,33,27,"O̩jo̩ e-ogbegbele̩ le̩ chʼunyi ugugu-we̩,"
DEU,33,28,"Abe̩le̩ Israe̩l kwogugu yo̩o̩,"
DEU,33,29,"O Israe̩l, e̩ gbede! E̩ne̩ dab uwe̩?"
DEU,34,1,"Taku Mose̩s mute̩gu kwʼegbili Moab nyʼuwo Nebo, tʼoj uwo Pisga, e-kʼi dʼodenideni Je̩riko. Taki Jihofa dʼane̩ Gilead du ñʼo̩ gbogbo wʼi Dan,"
DEU,34,2,"kpai ane̩ Naftali chaka, kpai ane̩ Ifraim kpai Manasa, kpai ane̩ Juda chaka gbogbo wa ohimini o̩wo̩ olane̩,"
DEU,34,3,"kpai o̩wo̩ o̩pata o̩gane̩, kpai egbili o̩go̩ Je̩riko, ki chʼewo oli ki ata yaala dab e̩kpe̩, gbogbo wa Zoar."
DEU,34,4,"Oñ Jihofa ka ñw u kakini, Ane̩ kʼu go̩ ñw Ebraham kpai Aise̩k kpai Jeko̩b, kʼu kakini, Nadu ñw ugbe̩-we̩ le̩ de̩: omi je̩ ñw e̩ li kpai eju-we̩, uwe̩ muda adaba nyʼo̩mo̩ n."
DEU,34,5,"Abe̩le̩ Mose̩s, adu Jihofa, leku ane̩ Moab o̩mo̩, alu kʼo̩la Jihofa de̩."
DEU,34,6,Oñ i mʼu du ji ef o̩go̩ oj ane̩ Moab odenideni Be̩t-peo̩r: e̩ne̩ du la ma ugbo kʼojinoji-wñ de̩ gbogbo tʼeñini n.
DEU,34,7,O̩do̩ Mose̩s la chʼo̩do̩ o̩gbo̩ me̩fa e̩gba kʼi leku: eju-wñ la gane̩ pee; ukpahiu-wñ la dabu n.
DEU,34,8,Oñ amo̩ma Israe̩l raku Mose̩s egbili Moab le̩ o̩jo̩ ogue̩gwa; abe̩le̩ o̩jo̩ aku ero̩ eku Mose̩s ku ma de̩ kpoji.
DEU,34,9,"Jo̩shua o̩ma Nun la che̩ko̩ ñw Afu e-ibe; todu Mose̩s mʼo̩wo̩-wñ ko nʼo oji; abe̩le̩ amo̩ma Israe̩l ne̩tirʼo̩la-wñ, oñ ma che alu ki Jihofa ñwa ñwu Mose̩s."
DEU,34,10,"Akache̩ ki dabu Mose̩s kwane̩ ef abo Israe̩l akwihi le̩ ge̩ n, owñ ki Jihofa kʼeju rʼu eju le̩,"
DEU,34,11,"ugbo ujiwe, kpai uno̩ chaka, ki Jihofa fʼu kpuche̩ kʼi che Fero kpai abuko̩lo̩-wñ chaka kpai ane̩-wñ chaka, oj ane̩ Ijipti"
DEU,34,12,kpai ef o̩wo̩ e̩gbiti le̩ chaka kpai e̩wñ ubailo inaina chaka ki Mose̩s che eju abo Israe̩l chaka.
JOS,1,1,"Oñ i lewatu abu ku Mose̩s, adu Jihofa le̩, leku, Jihofa ka ñwu Jo̩shua, o̩ma Nun kʼi ache e̩wñ ñwu Mose̩s le̩, kakini,"
JOS,1,2,"Mose̩s adu-mi la leku me̩; todule̩ uwe̩ ki kwane̩ kʼe̩ daba Jo̩rdan-i, uwe̩ kpai amone̩-i chaka, me̩ nyʼoj ane̩ kʼu nadu ñwu ma, owñ chʼamo̩ma Israe̩l-i."
JOS,1,3,"Ugbo du kʼadaba e̩re̩-we̩ mʼane̩, uwe̩ omi du ñwu, alu kʼu ka ñwu Mose̩s le̩."
JOS,1,4,"Akwo aje̩tachi kpai ane̩ Le̩bano̩n kide̩, gbogbo wʼohimini elile, owñ chʼohimini Yufretis, kpai ane̩ abo He̩t chaka gbogbo wʼOhimini Elile o̩wo̩ olane̩, e-le̩ chʼalo̩me̩-we̩."
JOS,1,5,"I nʼene̩ du kʼi aneke gbʼo̩na nyʼuwe̩ o̩jo̩ du kʼudeju-we̩ kade n; alu kʼu dʼugbo Mose̩s, alu le̩ nadʼugbo we̩ ge̩; nawe ehi iñmi kʼe̩ n, nahi uwe̩ tinyo̩ n."
JOS,1,6,Fʼeju gbiti kʼe̩ fʼe̩do̩ ne̩; todu uwe̩ aje̩ ñw amone̩-i je̩ ane̩ kʼu go̩ ñw amata-ma ka kʼu nadu ñwu ma-i e̩wñ ogu.
JOS,1,7,"Fʼeju gbiti kate, kʼe̩ fʼe̩do̩ ne̩ nana, kʼe̩ fejute̩ kʼe̩ che teju alu du kʼuko̩-o̩la ki Mose̩s, adu-mi, ñwa ñw e̩ le̩ ka; e̩ ki rida bʼo̩ te̩ tʼo̩wo̩ awo̩to̩ abe̩k awohi n, todu ki ra ñw e̩ ugbo du kʼuwe̩ anyi."
JOS,1,8,"O̩la o̩takada uko̩-o̩la-i akwo bʼuwe̩ alu te̩ n, ama e̩ nayaye-wñ tʼo̩ro̩ka tʼodu, todu kʼuwe̩ ki dejute̩ kʼe̩ che teju alu du ku ma kʼo̩rubutu efu-wñ; todu e̩gbale̩ e̩wñ-we̩ kʼe̩ che anawo ñw e̩, e̩gbale̩ tak i ara ñw e̩."
JOS,1,9,"I chʼomi ñwa ñw e̩ n? E̩ fʼeju gbiti kʼe̩ la fʼe̩do̩ ne̩; e̩ ki chokpo n, e̩do̩-we̩ ki da kpu n; todu Jihofa O̩jo̩-we̩ dʼugbo we̩ ugbo du kʼuwe̩ anyi."
JOS,1,10,"Taku Jo̩shua ñwa ñw amako̩takada amone̩ le̩ kakini,"
JOS,1,11,"Me̩ na le alumeji uru-i ku me̩ ka ñw amone̩ kakini, Me̩ fʼo̩na uje̩wñ che ñw o̩la-me̩; todu i ajo̩ o̩jo̩ me̩ta tak ame̩ adaba Jo̩rdan-i kʼume̩ nyʼo̩mo̩ abʼuma gbʼane̩ ki Jihofa O̩jo̩-me̩ du ñwu me̩ ku me̩ ne̩-i n."
JOS,1,12,"Taku Jo̩shua ka ñw abo Rube̩n, kpai abo Gad, kpai ukpe̩reji o̩lo̩pu abo Manasa kakini,"
JOS,1,13,"Me̩ nadibetʼo̩la e-ki Mose̩s adu Jihofa le̩ ñwa ñwu me̩, kakini, Jihofa O̩jo̩-me̩ mʼuñmi du ñwu me̩ me̩, i laño̩ mʼane̩-i du ñwu me̩ ge̩."
JOS,1,14,"Amo̩ya-me̩ kpai abo-me̩ egini, kpai ame̩wñukpa-me̩, ajo̩ oj ane̩ e-ki Mose̩s du ñwu me̩ ejudaba Jo̩rdan-i; ama ame̩nugbiti ku ma nʼuwohi ku ma jʼefu-me̩ chaka amʼo̩la ogu ku me̩ daba o̩gba amo̩maye-me̩, ku me̩ bʼuma che;"
JOS,1,15,"gbogbo taku Jihofa du uñmi ñw amo̩maye-me̩ alu kʼi du ñwu me̩, kʼama ki ño̩ mʼane̩ ki Jihofa O̩jo̩-me̩ adu ñwu ma gba ge̩; e̩gbale̩ tak ame̩ adabi tʼoj ane̩ kʼame̩ ne̩-i, ku me̩ mʼu gba, owñ chʼe-ki Mose̩s adu Jihofa du ñwu me̩ ejudaba Jo̩rdan o̩wo̩ olodudu-wñ."
JOS,1,16,"Taku ma dohi ñwu Jo̩shua kakini, E̩wñ du kʼe̩ ñwa ñw a ache, ugbo du kʼe̩ kpʼuwa nyi a ale."
JOS,1,17,"Alu kʼa netirʼo̩la Mose̩s ef e̩wñ du, alu le̩ a anetirʼo̩la-we̩; Jihofa O̩jo̩-we̩ kʼi dʼugbo we̩ alu kʼi dʼugbo Mose̩s le̩ dee."
JOS,1,18,"E̩ne̩ du kʼi alañu rʼe̩wñ kʼe̩ ñwa ñw a te̩, kʼi ma la netirʼo̩la-we̩ e̩wñ du kʼe̩ ñwa ñw u n, ekpa ma akpʼe̩ne̩ le̩ kʼi ku. Uwe̩ ki fʼeju gbiti kʼe̩ la fʼe̩do̩ ne̩ dee."
JOS,2,1,"Taku Jo̩shua, o̩ma Nun le̩, fʼone̩ meji kpe̩ maja maja akwo Shitim atu ane̩ʼka, i kakini, Me̩ nyʼafʼane̩ le̩ go, owñ che Je̩riko. Taku ma le, ma lewa unyi ajo̩ko̩ʼka kʼodu-wñ ko̩ Rehab, oñ ma ru o̩mo̩."
JOS,2,2,"Taku ma mudu ka ñw onu Je̩riko kakini. Go, aboke̩le̩ abo Israe̩l mugudu wʼemi odu-i ku ma tu ane̩-wa."
JOS,2,3,"Tak onu Je̩riko kpuche̩ nyʼugbo Rehab, kakini, Mʼaboke̩le̩ ku ma wʼugbo we̩ le̩ ko dufu wa, owñ chʼabo ku ma gudu wʼef unyi-we̩ le̩; todu ama wa ku ma tu ane̩-i."
JOS,2,4,"Onobule̩ le̩ la mʼaboke̩le̩ meji le̩ ko maja e̩gba le̩ me̩; oñ i kakini, Ochochi aboke̩le̩ le̩ wʼugbo mi, u muda ma ugbo ku ma kwo wa n;"
JOS,2,5,"oñ i lewatu ame̩ru iko ku ma rʼo̩na alaku le̩, e̩gba kʼane̩ chubi, aboke̩le̩ le̩ ledufu; u la mʼugbo kʼaboke̩le̩ le̩ le n; rano ma piopio, todu me̩ amu ma."
JOS,2,6,"E̩gbale̩ i la mʼuma ko le tʼojokunyi, i ko ma maja ef oli flaks e-kʼi ko te̩jo̩ ojokunyi le̩."
JOS,2,7,Tak abo le̩ rano ma tʼej o̩na kʼuma nyi Jo̩rdan ugbo ki de̩ hie̩hie̩le̩ le̩; abu kʼabo ku ma rano ma ledufu ababale̩ ma fʼalaku re.
JOS,2,8,"Oñ o̩gba taku ma dachi onobule̩ le̩ mute̩gu wʼugbo ma ojokunyi le̩,"
JOS,2,9,"oñ i ka ñw aboke̩le̩ le̩ kakini, U chema ka ki Jihofa mʼane̩-i du ñwu me̩, kʼokpo-me̩ fʼuwa mu me̩, kʼabo ku ma dodo ane̩-i ayo̩ dab ekpo ru me̩ o̩gba."
JOS,2,10,"Todu a gbo̩ alu ki Jihofa je̩ ñw omi Ohimini Ekpikpa gbe̩ bʼume̩ o̩gba te̩, e̩gba ku me̩ kwʼIjipti dufu wa le̩, kpai e̩wñ ku ma che amonu Amo̩r meji ku ma jʼudaba Jo̩rdan le̩, owñ chʼe-ku me̩ che Siho̩n kpai O̩g, ku me̩ mʼuma kojo̩ ñw O̩jo̩ jali."
JOS,2,11,"Oñ abu kʼa gbo̩, ababale̩ e̩do̩-wa muyo̩ efu-wa, une̩do̩ ño̩ bo̩ efu e̩ne̩ du ge̩ n, todu me̩; todu Jihofa O̩jo̩-me̩ chʼO̩jo̩ efojale ate̩, kpai ile̩ o̩gane̩-i."
JOS,2,12,"Todule̩ narodubʼume̩ fai, kakini, Ame̩ ki fi Jihofa go̩ ñwu mi, ka kʼalu kʼu fʼe̩nyo̩ che ñwu me̩, abe̩le̩ ame̩ ñʼache e̩nyo̩ ñw abo unyi ata-mi, me̩ ki ño̩ dʼe̩wñ uhio̩wo̩ ochochi ñwu mi ge̩;"
JOS,2,13,"kʼame̩ ajadu ata-mi, kpai iye-mi kpai amo̩maye-mi, e̩ne̩ke̩le̩ kpai onobule̩, kpai e̩wñ du ku ma ne̩, kʼame̩ ki la gba oji-wa te̩ kʼa we eku."
JOS,2,14,"Tak aboke̩le̩ le̩ ka ñw u kakini, Oji-wa ki koji e-me̩, iche̩wñ kʼame̩ ma du o̩la-wa-i ka dufu n; mak e̩gba ki Jihofa mʼane̩-i du ñw a a ache e̩nyo̩ kpai ochochi kpʼuwe̩."
JOS,2,15,"Tak i je̩ ñwu ma le bʼiku lʼowe windo tane̩, todu unyi-wñ lamo̩la aku, unyi-wñ ugbo kʼi de̩ dʼoj aku le̩."
JOS,2,16,"Oñ i ka ñwu ma kakini, Me̩ nyʼugbo uwo le̩, tode̩gba kʼabo ku ma rano me̩ wa ke̩re̩bʼume̩; me̩ maja o̩mo̩ o̩jo̩ me̩ta, gbogbo tak abo ku ma rano me̩ le̩ mudabi; ubile̩ taku me̩ neke lo me̩."
JOS,2,17,Tak aboke̩le̩ le̩ ka ñw u kakini. Ego̩ kʼe̩ je̩ ñw a go̩ le̩ afu wa oji.
JOS,2,18,"Go, e̩gba kʼa lewa oj ane̩-i, uwe̩ ki mʼowu ekpikpa-i du nʼowe ugbo kʼe̩ ko wa le tʼane̩ le̩; tak uwe̩ ki mʼata-we̩ kpai iye-we̩, kpai amo̩maye-we̩, kpai abo unyi ata-we̩ chaka kowa jʼugbo we̩ ef unyi-we̩-i."
JOS,2,19,"I la che̩wñ kʼe̩ne̩ du lʼalugbo̩na unyi-we̩ dufu tʼej o̩na, e̩bie̩-wñ adʼoji e-wñ, i la anʼudu ñw a n; i muda che̩wñ kʼo̩wo̩ kado e̩ne̩ du kʼi dʼef unyi kpai uwe̩ mak e̩bie̩-wñ adʼoji e-wa."
JOS,2,20,Ama iche̩wñ kʼuwe̩ mʼo̩la-wa-i duka mak e̩gbale̩ ego̩ kʼe̩ je̩ ñw a go̩ ñw e̩ le̩ afʼuwa oji.
JOS,2,21,"Tak i kakini, I ki dʼalu ku me̩ ka le̩. Oñ i je̩ ñwu ma kwʼo̩mo̩, oñ ma le ma; tak i mʼowu ekpikpa le̩ du ji mʼowe le̩."
JOS,2,22,"Tak abo le̩ le, oñ ma lewa ane̩ uwo le̩, ma la gugu o̩mo̩ o̩jo̩ me̩ta, gbogbo tak abo ku ma rano ma le̩ mudabi; todu abo ku ma rano ma le̩ tejane̩ ma ugbo du o̩na o̩mo̩, ma la li ma n."
JOS,2,23,"Tak aboke̩le̩ meji le̩ mudabi gwo̩ru oji uwo tane̩, oñ ma mudaba wʼugbo Jo̩shua o̩ma Nun; oñ ma mʼe̩wñ du ki ke̩re̩bʼuma du ka ñw u."
JOS,2,24,"Oñ ma ka ñwu Jo̩shua kakini, Ochochi, Jihofa mʼane̩ le̩ chaka ko nyʼuwa o̩wo̩ me̩; e̩do̩ abo ane̩ o̩mo̩ chaka la muyo̩ rʼo̩gba-wa."
JOS,3,1,"Taku Jo̩shua takpa kwane̩ odudu-wñ, owñ kpai abo Israe̩l chaka muño̩ bu Shitim te̩ lewa o̩la Jo̩rdan; oñ ma ru o̩mo̩ o̩gba taku ma daba."
JOS,3,2,Abu kʼo̩jo̩ me̩ta jo̩ amako̩takada lale alumeji uru le̩;
JOS,3,3,"oñ ma ñwa ñw amone̩ le̩ kakini, E̩gba ku me̩ fʼakpati alo e-Jihofa O̩jo̩-me̩ li, abu kʼamatama ku ma chʼabo Lifai le̩ ane̩, e̩gbale̩ me̩ muño̩ bʼuña-me̩-i te̩ ku me̩ tʼo̩ ubi,"
JOS,3,4,"kʼame̩ ki ma o̩na ki chʼukpe̩ kʼame̩ ale; todu ame̩ le o̩na-i mama ta n. Owe muda ate̩ agbagba ame̩ kpai owñ, ujiji-wñ adab ohibo̩wo̩ icham nyʼo̩gwo̩ko̩ meji; ame̩ ki te̩me̩rʼu n."
JOS,3,5,"Taki Jo̩shua ka ñw amone̩ le̩ kakini, Me̩ che kʼo̩la-me̩ ki fo̩; todu Jihofa ache e̩wñ awuwu efu-me̩ o̩na."
JOS,3,6,"Taki Jo̩shua ka ñw amatama le̩ kakini, Mʼakpati alo le̩ du ku me̩ dʼo̩gba amone̩-i daba. Taku ma mʼakpati alo le̩ du, oñ ma tʼamone̩ le̩ o̩gba."
JOS,3,7,"Taki Jihofa ka ñwu Jo̩shua kakini, Eñini-i nachane̩ eje̩ ñw e̩ nana eju abo Israe̩l chaka, kʼama ki ma ka kʼalu kʼu dʼugbo Mose̩s, alu le̩ nadʼugbo we̩ ge̩."
JOS,3,8,"Uwe̩ ki la ñwa ñw amatama ku ma ne̩ akpati alo le̩, kakini, E̩gba ku me̩ lewa eti omi Jo̩rdan, me̩ ki dago choo efu omi Jo̩rdan."
JOS,3,9,"Taki Jo̩shua ka ñw abo Israe̩l chaka kakini, Me̩ lewa ku me̩ gbʼo̩la Jihofa O̩jo̩-me̩."
JOS,3,10,"Taki Jo̩shua kakini, Alu ku me̩ ale ku me̩ ama ka kʼO̩jo̩ ki deju dʼefu-me̩ le̩ de̩, ka ki nʼugbo du ki achi n, owñ le̩ afʼabo Kenan kpai abo He̩t kpai abo Hifai kpai abo Pe̩re̩z kpai abo Girgash kpai abo Amo̩r kpai abo Je̩bius ne dufu bʼume̩ o̩gba te̩."
JOS,3,11,"Go, akpati alo Ondu e-abo ile̩ du alale o̩gba-me̩ tefu Jo̩rdan."
JOS,3,12,"Todule̩ nachʼone̩ me̩gwe̩ji kwef o̩lo̩pu o̩lo̩pu Israe̩l fai, o̩lo̩pu du ne̩ e̩ne̩ʼka e̩ne̩ʼka."
JOS,3,13,"Taki awatu, e̩gba kʼadaba e̩re̩ amatama ku ma nʼakpati Jihofa kʼi chʼOndu ile̩ du, tunyʼomi Jo̩rdan, mak omi Jo̩rdan le̩ amuko̩da meji, owñ chʼomi ki acha kwʼate̩ wa, i la agba dago ugbo okate logoo."
JOS,3,14,"Abe̩le̩ e̩gba kʼamone̩ le̩ kwo bʼunyabo-ma te̩ ku ma daba Jo̩rdan, kʼamatama ku ma ne̩ akpati alo le̩ jʼo̩gba amone̩ le̩,"
JOS,3,15,"tak e̩gba kʼabo ku ma nʼakpati le̩ lewa Jo̩rdan, kʼe̩re̩ amatama ku ma nʼakpati le̩ kwo tunyʼeti omi (todu Jo̩rdan awobi bʼoji otete-wñ chaka ma iko ku ma ko e̩wñ oko wʼunyi le̩),"
JOS,3,16,"omi ki kwʼo̩wo̩ ate̩ awa kwodago, oñ i kwane̩ dago logoo ugbo okate, o̩najiji, ugbo Adam, ewo ki me̩ru Zaretan, tak e-kʼi acha nyʼo̩gane̩ rʼo̩wo̩ ohimini Araba, owñ chʼOhimini Omu le̩, e-le̩ muko̩da bʼe-ate̩ te̩ hioko; tak amone̩ le̩ mudaba me̩ru Je̩riko anane̩."
JOS,3,17,Oñ amatama ku ma ne̩ akpati alo e-Jihofa le̩ kwodago kpaka ane̩ e̩gbe̩ alumeji Jo̩rdan le̩ gbogbo tak abo ichi le̩ mudaba Jo̩rdan hioko.
JOS,4,1,"Tak i lewatu, e̩gba kʼabo ichi le̩ chaka mudaba Jo̩rdan hioko, Jihofa ka ñwu Jo̩shua kakini,"
JOS,4,2,"Fʼone̩ me̩gweji chi ñw o̩la-we̩ kwef amone̩-i, o̩lo̩pu du nʼe̩ne̩ʼka e̩ne̩ʼka,"
JOS,4,3,"tak e̩ ñwa ñwu ma kakini, Me̩ mʼokuta me̩gweji ko kwʼalumeji Jo̩rdan-i, kwʼugbo kʼe̩re̩ amatama dago kpaka, ku me̩ mʼu ko daba kpai ame̩, oñ me̩ akʼo jane̩ ef unyi uru le̩ odu eñini."
JOS,4,4,"Taku Jo̩shua fʼaboke̩le̩ me̩gweji ku ma chʼabo Israe̩l e-kʼi ñwʼuma o̩la che jo̩ do̩ wa, o̩lo̩pu o̩lo̩pu du nʼe̩ne̩ʼka e̩ne̩ʼka;"
JOS,4,5,"oñ Jo̩shua ka ñwu ma kakini, Me̩ ki dʼo̩gba akpati Jihofa O̩jo̩-me̩ le̩ lale rʼalumeji Jo̩rdan kʼe̩ne̩ne̩ne̩ne̩-me̩ kʼi mʼokuta du nʼika-wñ, likpa alu kʼuwewe o̩lo̩pu o̩lo̩pu abo Israe̩l de̩,"
JOS,4,6,"todu kʼi chʼujiwe efu-me̩, todu e̩gba kʼamo̩ma-me̩ atene ej o̩gba kakini, E̩wñ chʼofe okuta ku me̩ ko jo̩-i ta?"
JOS,4,7,"E̩gbale̩ ame̩ aka ñwu ma kakini, Omi Jo̩rdan-i muko̩da meji rʼo̩gba akpati alo Jihofa; e̩gba kʼakpati le̩ mudaba Jo̩rdan, omi Jo̩rdan le̩ muko̩da. Oñ okuta-i achʼurewa ñw abo Israe̩l ogbegbele̩."
JOS,4,8,"Tak abo Israe̩l che alu ki Jo̩shua ñwa ñwu ma, oñ ma mʼokuta me̩gweji ko kwef alumeji Jo̩rdan, alu ki Jihofa ka ñwu Jo̩shua, uwewe-wñ dʼalu kʼuwewe o̩lo̩pu o̩lo̩pu abo Israe̩l de̩; taku ma mʼu ko lebʼuma tʼugbo ku ma ru, oñ ma mʼu ko jʼane̩ o̩mo̩."
JOS,4,9,Taku Jo̩shua mʼokuta me̩gweji ko dago alumeji Jo̩rdan ugbo kʼe̩re̩ amatama ku ma nʼakpati alo le̩ mane̩; i la jʼo̩mo̩ gbogbo tʼeñini.
JOS,4,10,"Todu amatama ku ma nʼakpati le̩ dago alumeji Jo̩rdan, gbogbo tak e̩wñ du ki Jihofa ñwa ñwu Jo̩shua kʼi ka ñw amone̩ le̩ che kpa, teju alu du ki Mose̩s ñwa ñwu Jo̩shua."
JOS,4,11,"oñ i lewatu, abu kʼamone̩ le̩ chaka mudaba hioko, tak akpati Jihofa kpai amatama le̩ ño̩ daba eju amone̩ le̩."
JOS,4,12,"Oñ abo Rube̩n, kpai abo Gad, kpai ukpe̩reji o̩lo̩pu abo Manasa, fʼo̩lʼogu mu daba rʼo̩gba abo Israe̩l, alu ki Mose̩s ka ñwu ma;"
JOS,4,13,"abo kʼo̩la-ma chʼe̩mu ogu ku ma daba o̩gba Jihofa nyʼegbili Je̩riko ku ma nyʼoko ogu, dab one̩ icham nyʼo̩gwo̩ko̩ o̩gbo̩ meji."
JOS,4,14,"O̩jo̩ le̩ Jihofa je̩ ñwu Jo̩shua mud e̩ne̩ lile eju abo Israe̩l chaka; taku ma railo owñ, alu ku ma railo Mose̩s, gbogbo mʼo̩jo̩ uku-wñ."
JOS,4,15,"Taku Jihofa ka ñwu Jo̩shua kakini,"
JOS,4,16,E̩ nañwa ñw amatama ku ma nʼakpati ibenu le̩ kʼama ki te̩gu kwefu Jo̩rdan dufu wa.
JOS,4,17,"Todule̩ Jo̩shua ñwa ñw amatama le̩ kakini, Me̩ mute̩gu kwefu Jo̩rdan wa."
JOS,4,18,"Tak i lewatu, e̩gba kʼamatama ku ma ne̩ akpati alo Jihofa le̩ mute̩gu kwʼalumeji Jo̩rdan dufu wa, kʼadabe̩re̩ amatama le̩ kwo tʼane̩ e̩gbe̩, tak omi Jo̩rdan mudabi tʼe̩gu-wñ, oñ i wobi lʼoji otete alu ki che akwoubi le̩."
JOS,4,19,"Amone̩ le̩ la mute̩gu kwefu Jo̩rdan dufu o̩je̩ e̩ke̩gwa ochu ejodudu, oñ ma ru Gilgal kʼi de̩ alo̩me̩ Je̩riko o̩wo̩ olodudu-wñ."
JOS,4,20,"Tak okuta me̩gweji ku ma ko kwefu Jo̩rdan le̩, e-le̩ Jo̩shua muko dago jo̩ Gilgal."
JOS,4,21,"Tak i ka ñw abo Israe̩l kakini, E̩gba kʼamo̩ma-me̩ atʼamata-ma ene ejo̩gba-i kakini, E̩wñ chʼofe okuta-i ta?"
JOS,4,22,"E̩gbale̩ ame̩ aje̩ ñw amo̩ma-me̩ ma kakini, Israe̩l daba Jo̩rdan-i oj ane̩ e̩gbe̩."
JOS,4,23,"Todu Jihofa O̩jo̩-me̩ je̩ ñw omi Jo̩rdan-i gbe̩ bʼume̩ o̩gba te̩, gbogbo taku me̩ daba kpa, dabalu ki Jihofa O̩jo̩-me̩ che Ohimini Ekpikpa kʼi je̩ ñw u gbe̩ bʼuwa o̩gba te̩, gbogbo tak a mudaba,"
JOS,4,24,todu kʼabo ile̩-i du ki ma ka kʼo̩wo̩ Jihofa gbiti; kʼame̩ ki railo Jihofa O̩jo̩-me̩ o̩jo̩ du ki ñwa.
JOS,5,1,"Oñ i lewatu, e̩gba kʼamonu abo Amo̩r ku ma jʼudaba Jo̩rdan o̩wo̩ olane̩ le̩ chaka kpai amonu abo Kenan ku ma jʼo̩lʼohimini chaka, gbo̩ abu ki Jihofa je̩ ñw omi Jo̩rdan gbe̩ bʼabo Israe̩l o̩gba te̩, gbogbo taku ma mudaba kpa, e̩do̩-ma muyo̩ efu-ma, afu laño̩ bo̩ efu-ma ge̩ n, tod abo Israe̩l le̩."
JOS,5,2,"Adiko le̩ Jihofa ka ñwu Jo̩shua kakini, Me̩ du okuta o̩mu che abe̩ ñw o̩la-me̩, ku me̩ dabi kʼe̩pi abo Israe̩l da onukeji."
JOS,5,3,"Abe̩le̩ Jo̩shua fʼabe̩ okuta o̩mu che ñw o̩la-wñ, oñ i kʼe̩pi abo Israe̩l da Gibeat-haaralo̩t."
JOS,5,4,"E̩wñ ki chi ku Jo̩shua la dʼuma e̩pi le̩ de̩: Aboke̩le̩ du ku ma jʼef abo ku ma kwʼ Ijipti dufu wa le̩, owñ chʼaboke̩le̩ ku ma jogu chaka leku ej o̩na ef aje̩tachi, abu ku ma kwʼIjipti dufu wa."
JOS,5,5,"Todu amone̩ du ku ma kwʼo̩mo̩ dufu wa fʼe̩pi da, ama amone̩ du ku ma bi ej o̩na ef aje̩tachi abu ku ma kwʼIjipti dufu wa le̩, la dʼe̩pi ta n."
JOS,5,6,"Todu abo Israe̩l tale ef aje̩tachi le̩ o̩do̩ o̩gbo̩ meji, gbogbo taku ma fʼabo ichi le̩ du, owñ chʼaboke̩le̩ ku ma jogu ku ma kwʼ Ijipti dufu wa le̩, lie̩ kpa, todabu ku ma ma netirʼomu Jihofa n; owñ chʼabo ki Jihofa fugo̩ ñwu ma ka kʼi aje̩ ñwu ma fʼeju-ma do ane̩ e-ki Jihofa go̩ ñw amata-ma ka kʼi adu ñw a n, ane̩ kʼomi e̩nya kpai iño̩ acha efu-wñ."
JOS,5,7,"Taku Jo̩shua fʼamo̩ma-ma kʼi ko kwane̩ koji ma e̩pi da; todu e̩pi-ma chʼodukulu ta, abu ku ma ma dʼuma e̩pi ej o̩na le̩ n."
JOS,5,8,"Oñ i lewatu, e̩gba ku ma fʼabo ichi le̩ e̩pi da kpa, kʼama kwojo̩ e̩gu-ma ef uru le̩ gbogbo tak i bie̩."
JOS,5,9,"Taku Jihofa ka ñwu Jo̩shua kakini, Omi fʼina Ijipti li bʼume̩ o̩la te̩ eñini-i me̩. Todule̩ ma dʼodu ugbo ki de̩ ko̩ Gilgal, gbogbo tʼeñini."
JOS,5,10,Oñ abo Israe̩l kworu Gilgal le̩; ma la fʼElaloji je̩ ane̩ o̩jo̩ e̩ke̩gwe̩le̩ ochu le̩ ef egbili Je̩riko.
JOS,5,11,"Tak ama fʼo̩ka e-echi ane̩ le̩ je̩ o̩jo̩ñwa Elaloji gbage̩de̩, owñ chʼakala kʼo̩jo̩wu ma do̩ n, kpai akakpa e̩ro̩."
JOS,5,12,"Taku mana le̩ we o̩jo̩ñwa-wñ, owñ chʼabu ku ma fʼe̩wñ oko ane̩ le̩ je̩; oñ abo Israe̩l ño̩ ne̩ mana le̩ ge̩ n, chai ero ane̩ Kenan ma je̩ o̩do̩ le̩."
JOS,5,13,"Oñ i lewatu, e̩gba ki Jo̩shua me̩ru Je̩riko le̩, kʼi la chi eju-wñ nyʼate̩ ago, e̩ la go, e̩ne̩ke̩le̩ʼka dago kpenyʼu, o̩be̩chageli-wñ chʼe̩wo̩ nʼo̩wo̩; taki Jo̩shua nyʼugbo-wñ aka ñw u kakini, E̩ne̩-wa e̩ che̩? abe̩k e̩ dʼef abo ku ma fʼuwa kpama?"
JOS,5,14,"Oñ i kakini, O̩da; ama todu kʼu chʼagboji abogu Jihofa oñ u wa-i. Taku Jo̩shua lewa fʼeju bʼane̩ ma, oñ i dojikane̩, i la ka ñw u kakini, Ab odu-mi aka ñw adu-wñ-i?"
JOS,5,15,"Tak agboji abogu Jihofa le̩ ka ñwu Jo̩shua kakini, Mʼe̩da-we̩ gwo̩ bʼe̩re̩-we̩ te̩, todu ugbo kʼe̩ dago le̩ afo̩. Taku Jo̩shua fʼabe̩le̩ che̩."
JOS,6,1,"Alaku Je̩riko chaka la chere, ma mʼukodo-wñ ko tunyu todu abo Israe̩l; e̩ne̩ du adufu n, e̩ne̩ du la agudu wʼejefu n."
JOS,6,2,"Oñ Jihofa ka ñwu Jo̩shua kakini. Go, u mʼiJe̩riko du tʼuwe̩ o̩wo̩ me̩, kpai onu-wñ, kpai ame̩nugbiti-wñ ku ma nʼuwohi,"
JOS,6,3,"oñ ane̩ ale ewo le̩ daka, aboke̩le̩ ku ma jogu chaka ale ewo le̩ daka onuʼka. Abe̩le̩ uwe̩ ache gbogbo nyʼo̩jo̩ me̩fa."
JOS,6,4,"Oñ amatama mebie ane̩ o̩kakachi o̩ga echi mebie ale rʼo̩gba akpati le̩; tak o̩jo̩ e̩kebie-wñ ama ale ewo le̩ daka onu mebie, oñ amatama anʼo̩kakachi-ma afa."
JOS,6,5,"Tak i awatu, e̩gba ku ma fa igba o̩ga echi le̩ taa, kʼame̩ la gbo̩ omu o̩kakachi le̩, amone̩ du anʼukwa akwa nana; tak o̩do̩ aku ewo le̩ agulo̩ bʼane̩ ma, oñ e̩ne̩ne̩ne̩ne̩ efu amone̩ le̩ afʼe̩do̩ kʼe̩do̩-wñ ate̩gu tʼo̩gba-wñ alo."
JOS,6,6,"Abe̩le̩ Jo̩shua, o̩ma Nun le̩, fʼamatama do̩ wa oñ i ka ñwu ma kakini, Me̩ mʼakpati alo le̩ du, tak amatama mebie ki nʼo̩kakachi o̩ga echi mebie rʼo̩gba akpati Jihofa le̩."
JOS,6,7,"Tak i ka ñw amone̩ le̩ kakini, Me̩ kanyi alo ku me̩ le ewo le̩ daka, ku me̩ je̩ ñw aboke̩le̩ kʼo̩la-ma che̩mu ogu ku ma lale rʼo̩gba akpati Jihofa."
JOS,6,8,"Oñ alu ki Jo̩shua ka ñw amone̩ le̩, amatama mebie ku ma nʼo̩kakachi o̩ga echi mebie o̩gba Jihofa le̩ le rʼo̩gba, oñ ma nʼo̩kakachi-ma afa, akpati alo Jihofa la tʼuma ubi."
JOS,6,9,"Oñ aboke̩le̩ ku ma mʼo̩la ogu le rʼo̩gba amatama ku ma fa o̩kakachi le̩, oñ abo ki dʼubi tʼakpati ubi, ma nʼo̩kakachi afa abu ku ma alo."
JOS,6,10,"Jo̩shua la ñwa ñw amone̩ le̩ kakini, Ame̩ ki kpogu n, e̩ne̩ du ki gbʼomu-me̩ n, o̩la du ki kwef alu-me̩ dufu n, gbogbo nyʼo̩jo̩ kʼu naka ñwu me̩ ku me̩ kpogu; e̩gbale̩ taku me̩ akpogu."
JOS,6,11,"Abe̩le̩ i je̩ ñw akpati Jihofa ki le ewo le̩ daka, i le onuʼka; taku ma lewa uru le̩, oñ ma kworu."
JOS,6,12,"Taki Jo̩shua takpa kwane̩ odudu, oñ amatama mʼakpati Jihofa du."
JOS,6,13,"Tak amatama mebie ku ma nʼo̩kakachi o̩ga echi mebie rʼo̩gba akpati Jihofa lale, ma nafa o̩kakachi le̩ alo waa; oñ aboke̩le̩ ku ma mʼo̩la ogu le̩ le rʼo̩gba-ma, tak abo ki dʼubi tʼakpati Jihofa ubi, ma nʼo̩kakachi afa abu ku ma lo."
JOS,6,14,"Tak o̩jo̩ ekeji-wñ ma le ewo le̩ daka onuʼka, oñ ma mudabi tʼef uru. Abe̩le̩ ma che gbogbo o̩jo̩ me̩fa."
JOS,6,15,"Oñ lewatu o̩jo̩ e̩kebie ma takpa kwane̩ e̩gba kʼo̩jo̩ añwa bulubulu, oñ ma le ewo le̩ daka alu le̩ onu mebie: ma la le ewo le̩ daka onu mebie o̩jo̩ le̩."
JOS,6,16,"Tak i lewatu, onu e̩kebie-wñ, e̩gba kʼamatama fa o̩kakachi-ma, Jo̩shua ka ñw amone̩ le̩ kakini, Me̩ kpogu ke; todu Jihofa mʼewo-i du ñwu me̩ me̩."
JOS,6,17,"Me̩ ki mʼewo-i dute̩ ñwu Jihofa, tʼowñ, tʼe̩wñ du ki jʼefu-wñ; chai Rehab, ajo̩ko̩ le̩ kate adeju, owñ kpai abo du ku ma jʼef unyi-wñ kpai owñ, todabu kʼowñ mʼabo kʼa kpuche̩ le̩ ko maja."
JOS,6,18,"I la chʼe-ame̩, me̩ ki fʼo̩la-me̩ de ugbo e̩wñ ku me̩ dute̩ ñw O̩jo̩ le̩, tode̩gba ku me̩ mʼu dute̩ ku me̩ adabi wa chi kwef uwñ; me̩ fʼabe̩le̩ che maku me̩ aje̩ ñw uru Israe̩l ki mud e̩wñ ku ma dute̩ ñw O̩jo̩ ge̩, ku me̩ ma la je̩ ñw u ñmin."
JOS,6,19,"Ama ajifa-wñ chaka kpai o̩jamalia-wñ chaka kpai e̩wñ eku ebije ikpa kpai ebije, e̩wñ le̩ afo̩ ñw u Jihofa; e-le̩ atʼef akpulu e-Jihofa."
JOS,6,20,"Abe̩le̩ amone̩ le̩ kwokpogu, oñ ma fʼo̩kakachi fa. Oñ i watu, e̩gba kʼamone̩ le̩ gbʼomu o̩kakachi ma nʼukwa elile akwa, tak o̩do̩ aku le̩ gulo̩ bane̩ma, oñ amone̩ du mute̩gu nyʼewo le̩, e̩ne̩ne̩ne̩ne̩ fʼe̩do̩ kʼe̩do̩ tʼo̩gba-wñ, oñ ma fʼewo le̩ du."
JOS,6,21,Taku ma nʼalu obe̩chageli kʼe̩wñ du ki jʼef ewo le̩ jo̩ ñw O̩jo̩ tʼe̩ne̩ke̩le̩ tʼonobule̩ tʼimo̩to̩ tʼogijo tʼo̩kokuno̩ tʼe̩wño̩re̩ egini tʼo̩ke̩ke̩te̩.
JOS,6,22,"Taki Jo̩shua ka ñw aboke̩le̩ meji ku ma nyʼatu ane̩ le̩ kakini, Me̩ nyʼef unyi ajo̩ko̩ le̩ ku me̩ dʼonobule̩ le̩ dufu wa, kpai e̩wñ du kʼi ne̩ alu ku me̩ go̩ ñw u le̩."
JOS,6,23,"Tak abokolobia ku ma nyʼatu ane̩ le̩, nyʼejefu oñ ma du Rehab, kpai ata-wñ kpai iye-wñ kpai amo̩maye-wñ kpai e̩wñ du kʼi ne̩ dufu; ma ño̩ kʼamefu-wñ chaka dufu ge̩; oñ ma mʼuma ko jʼej o̩do̩da uru abo Israe̩l le̩."
JOS,6,24,"Taku ma fʼewo gujo rinyo̩ kpai e̩wñ du ki jʼefu-wñ; chai ajifa-wñ kpai o̩jamalia-wñ kpai e̩wñ eku ebijeikpa kpai ebije, ma mʼe-le̩ ko nyʼef akpulu ef unyi Jihofa."
JOS,6,25,"Ama Jo̩shua fu Rehab ajo̩ko̩ le̩ kpai abo unyi ata-wñ kpai e̩wñ du kʼi ne̩ jadu ku ma deju; oñ onobule̩ le̩ gugu alumeji abo Israe̩l gbogbo tʼojolu eñini, todabu kʼi kʼamonuche̩ ki Jo̩shua kpe̩ atʼane̩ Je̩riko le̩ maja."
JOS,6,26,"Taku Jo̩shua je̩ ñwu ma go̩ iko le̩ kakini, Ama ki fʼe̩ne̩ du kʼi kwane̩ anʼo̩do̩ Je̩riko-i mu eju Jihofa. E̩re̩-wñ kʼi adudane̩ chʼo̩mo̩gba-wñ elenyo̩, alaku-wñ edudago chʼudabi-wñ elenyo̩."
JOS,6,27,Abe̩le̩ Jihofa dʼugbo Jo̩shua; oñ uwohi-wñ dʼugbo du ane̩ le̩.
JOS,7,1,"Ama amo̩ma Israe̩l fʼada je̩ efu e̩wñ ku ma kojo̩ ñw O̩jo̩ le̩; todu Ekan, o̩ma Karmi, o̩ma Zabdi, o̩ma Zara, ef o̩lo̩pu Juda, mʼe̩wñ ko kwef e̩wñ ku ma kojo̩ ñw O̩jo̩ le̩; tak uwe̩do̩ Jihofa mutajo abʼabo Israe̩l ma."
JOS,7,2,"Jo̩shua la fʼone̩ kpe̩ kwo Je̩riko nyi Ai kʼi dʼo̩wo̩ʼka Be̩t-afe̩n, o̩wo̩ olodudu Be̩te̩l, oñ i ka ñwu ma kakini, Me̩ te̩gu nyʼo̩mo̩ atʼane̩ le̩. Tak aboke̩le̩ le̩ le natʼane̩ Ai."
JOS,7,3,"Oñ ma mudabi wʼugbo Jo̩shua, oñ ma ka ñw u kakini, Uwe̩ ki je̩ ñw o̩chaka amone̩-i le n, chai aboke̩le̩ icham nyʼo̩gwo̩ko̩ meji abe̩k e̩ta ki le ku ma fʼAi kpo̩fo̩; e̩ ki je̩ ñw amone̩-i chaka ki chʼo̩bata anyʼomo n, todu abo le̩ wewe n."
JOS,7,4,Abe̩le̩ uwewe aboke̩le̩ ku ma dab one̩ icham nyʼo̩gwo̩ko̩ me̩ta nyʼo̩mo̩; oñ ma ra rʼo̩gba aboke̩le̩ Ai.
JOS,7,5,"Aboke̩le̩ Ai le̩ la fʼaboke̩le̩-ma kpa dab one̩ ogue̩gwa nyoke me̩fa; oñ ma fʼuma ne bʼalaku le̩ te̩ gbogbo nyi Shebarim, oñ ma fʼuma kpa ugbo agwo̩ru le̩. Tak e̩do̩ amone̩ le̩ muyo̩, oñ i mud omi elu-ma."
JOS,7,6,"Taku Jo̩shua fʼe̩wñ o̩la-wñ fana, oñ i lewa fʼeju ro̩ bʼane̩ ma o̩gba akpati Jihofa gbogbo tʼolane̩, owñ kpai abogijo Israe̩l; taku ma fʼebutu gba nyʼo̩la-ma oji."
JOS,7,7,"Taku Jo̩shua kakini, Atogwo, Ondu Jihofa, e̩wñ chi kʼe̩ kʼe̩ko amone̩-i du wʼudaba Jo̩rdan-i kʼe̩ mʼuwa ko nyʼef o̩wo̩ abo Amo̩r, kʼe̩ je̩ ñw a lenyo̩? E̩do̩-wa du kʼa gugu ejudaba Jo̩rdan le̩, i ma nyo̩."
JOS,7,8,"O, Ondu, abʼu naka, abu kʼabo Israe̩l murida rʼame̩nebi-ma o̩gba."
JOS,7,9,"Todu abo Kenan, kpai abo ku ma dodo ane̩-i chaka agbʼinabali-wñ, taku ma ado nyʼuwa daka, taku ma akʼodu-wa da bʼane̩-ile̩ te̩; oñ abʼuwe̩ ache todu odu-we̩ inaina-i ta?"
JOS,7,10,"Taki Jihofa ka ñwu Jo̩shua kakini, Kwane̩ dago, e̩wñ chi kʼe̩ fʼeju-we̩ ro̩ bʼane̩ ma-i ta?"
JOS,7,11,"Abo Israe̩l fʼadure ta; ma laño̩ fʼalo-mi kʼu ñwa ñwu ma daba ge̩; ma la mʼe̩wñ ko kwef e̩wñ ku ma kojo̩ ñw O̩jo̩ le̩; ma la fʼoji ji, ma ño̩ dʼo̩wo̩ ye eju ge̩; ma laño̩ mʼe̩wñ le̩ ko jʼef ane̩ e-ma ge̩."
JOS,7,12,"Todule̩ oñ amo̩ma Israe̩l ma neke dago o̩gba ame̩nebi-ma n; oñ ma murida rʼo̩gba ame̩nebi-ma, todabu kʼama mʼo̩la-ma kojo̩ ñw O̩jo̩ me̩. U ñʼadʼugbo me̩ ge̩ n, chai e̩gba ku me̩ fʼe̩wñ ku ma kojo̩ ñw O̩jo̩ le̩ chile̩che̩ bʼalumeji-me̩ te̩."
JOS,7,13,"Kwane̩, fʼamone̩-i che ku ma fo̩, kʼe̩ la kakini, Me̩ fʼo̩la-me̩ gwo rinyo̩ nyʼo̩na; todu abu ki Jihofa O̩jo̩ abo Israe̩l ka de̩ kakini, O Israe̩l, e̩wñ ku ma kojo̩ ñw O̩jo̩ oka dʼalumeji-me̩; ame̩ neke dago o̩gba ame̩nebi-me̩ n, gbogbo taku me̩ dʼe̩wñ ku ma dute̩ ñw O̩jo̩ le̩ tinyo̩ bʼalumeji-me̩ te̩."
JOS,7,14,"Todule̩ ama ako me̩ wa, o̩lo̩pu o̩lo̩pu, odudu o̩na; tak abu i ade̩ de̩, o̩lo̩pu ki Jihofa mu adufu wa ikpunyi ikpunyi; tak ikpunyi ki Jihofa mu adufu wa akwo̩ra unyi akwo̩ra unyi, tak abo akwo̩ra unyi ki Jihofa mu adufu wa okʼoka."
JOS,7,15,"Taku ma afʼe̩ne̩ku Jihofa mu kʼe̩wñ ku ma dute̩ ñw O̩jo̩ le̩ dʼef o̩wo̩-wñ gujo, tʼowñ tʼe̩wñ du kʼi ne̩: todabu kʼi mʼalo Jihofa daba kpai todabu kʼi fʼe̩wñ tuñu che efu Israe̩l."
JOS,7,16,"Abe̩le̩ Jo̩shua takpa kwane̩ odudu, oñ i kʼabo Israe̩l wa o̩lo̩pu o̩lo̩pu, oñ o̩la le̩ fʼabo o̩lo̩pu Juda mu;"
JOS,7,17,tak i mʼabo Juda ko wa; oñ i fʼabo ikpunyi Zera mu: tak i mʼabo ikpunyi Ze̩ra kowa okʼoka; oñ i fu Zabdi mu;
JOS,7,18,"tak i mʼabo akwo̩ra unyi-wñ duwa okʼoke; oñ i fu Ekan, o̩ma Karmi, o̩ma Zabdi, o̩ma Ze̩ra, ef o̩lo̩pu Juda mu."
JOS,7,19,"Tak i Jo̩shua ka ñw Ekan kakini, O̩ma-mi, agba, e̩ ki dojima ñwu Jihofa, kʼi chʼO̩jo̩ abo Israe̩l, kʼe̩ gbalu ñw u; ka ñwu mi e̩wñ kʼe̩ che fai; e̩ ki du maja ñwu mi n."
JOS,7,20,"Tak Ekan dohi ñwu Jo̩shua kakini, Ochochi, u fu Jihofa, O̩jo̩ abo Israe̩l dure me̩, e̩wñ kʼu che la de̩;"
JOS,7,21,"e̩gba kʼu fʼotogbo Babilo̩n o̩me̩me̩le̩ li ef ane̩ kʼa ko le̩, kpai ajifa alu she̩ke̩l ulo̩ko̩ kpai odukulu o̩jamaliaʼka kʼuwoji-wñ che she̩ke̩l ooje, e̩gbale̩ u chʼejufufu-wñ oñ u mʼu ko; e̩ la go, i gwaji ane̩pe̩te̩ ef unyabo-mi le̩, ajifa la jʼofe-wñ."
JOS,7,22,"Abe̩le̩ Jo̩shua fʼamonuche̩ kpe̩ nyʼo̩mo̩, oñ ma fule nyʼef unyabo le̩; e̩ la go, i maja ef unyabo-wñ le̩, oñ ajifa jʼofe-wñ o̩gane̩."
JOS,7,23,"Taku ma mʼu ko kwef unyabo le̩, oñ ma mʼu ko wʼugbo Jo̩shua, kpai abo Israe̩l chaka; taku ma mʼu ko jʼane̩ o̩gba Jihofa."
JOS,7,24,"Taku Jo̩shua, kpai abo Israe̩l chaka, gwo̩nyu Ekan o̩ma Ze̩ra, kpai ajifa le̩, kpai otogbo, kpai odukulu o̩jamalia le̩, kpai amo̩ma-wñ e̩ne̩ke̩le̩ kpai onobule̩ kpai amo̩kokuno̩-wñ kpai amo̩ke̩ke̩te̩-wñ kpai ame̩wño̩re̩-wñ egini kpai unyabo-wñ kpai e̩wñ du kʼi ne̩; oñ ma mʼu ko wa jʼef o̩go̩ Eko̩r."
JOS,7,25,"Taku Jo̩shua kakini, Ab e̩ le kʼe̩ ma chʼuwa uñmi n? Jihofa achʼuwe̩ uñmi eñini-i n. Tak abo Israe̩l chaka kʼokuta ro̩ dʼo; ma la nʼuna fʼuma gujo, oñ ma kʼokuta ro̩ do ma."
JOS,7,26,"Oñ ma mʼokuta re bʼo̩ oji ma dago dab ugbu-du lile kʼi dʼo̩mo̩ gbogbo tʼeñini; taku Jihofa rida bʼe̩kpuna uwe̩do̩-wñ te̩. Todule̩ oñ ma dʼodu ugbo kide̩ ko̩ O̩go̩ Eko̩r, gbogbo tʼeñini."
JOS,8,1,"Taku Jihofa ka ñwu Jo̩shua kakini, E̩ ki railo n, e̩do̩-we̩ ki muda kpu n; mʼabo ku ma jogu chaka ko lebʼuwe̩, kʼe̩ kwane̩, kʼe̩ nyi Ai; go, u mʼonu Ai, kpai abo-wñ, kpai ewo-wñ, kpai ane̩-wñ ko nyʼuwe̩ o̩wo̩ me̩;"
JOS,8,2,"uwe̩ ki la che Ai kpai onu-wñ alu kʼe̩ che Je̩riko kpai onu-wñ le̩; e̩ muda mʼane̩-wñ kʼogu je̩ kpai ame̩la abe̩re̩me̩le̩-wñ ko chʼe̩wñ aluje̩ ñw o̩la-we̩: e̩ ki kpala nyʼewo le̩, ejubi-wñ."
JOS,8,3,"Abe̩le̩ Jo̩shua kwane̩, kpai abo ku ma jogu chaka, ku ma nyi Ai; taku Jo̩shua fʼone̩ icham nyʼo̩gwo̩ko̩ ogue̩gwa chi, ame̩nugbiti ku ma nʼuwohi le̩, oñ i je̩ ñwu ma le odu."
JOS,8,4,"Tak i ñwa ñw ma kakini, Go, ame̩ ki kpala nyʼewo le̩ ejubi-wñ; me̩ ki le jiji bʼewo le̩ te̩ n, ama o̩la-me̩ ki chʼe̩rnu chaka;"
JOS,8,5,"tak omi, kpai amone̩ ku ma jʼugbo mi, ate̩me̩rʼewo le̩. Oñ i awatu, e̩gba ku ma dufu wa kʼuma kobʼuwa alu ku ma wa che e̩gba ejodudu le̩, a ara rʼo̩gba-ma;"
JOS,8,6,"tak ama dufu wa atʼuwa ubi gbogbo tak a fʼuma fa bʼewo le̩ te̩; todu ama akakini, Ma ra rʼo̩gba-wa alu ku ma che ejodudu le̩. Abe̩le̩ a ara rʼo̩gba-ma;"
JOS,8,7,"tak ame̩ ki kwane̩ kwugbo ku me̩ kpala jo̩ le̩, ku me̩ mʼewo le̩ gba; todu Jihofa O̩jo̩-me̩ amʼu du tʼume̩ o̩wo̩."
JOS,8,8,"Tak i awatu, e̩gba ku me̩ mʼewo le̩ gba nyʼo̩wo̩, tak ame̩ adʼuna tʼewo le̩, ku me̩ che alu ki Jihofa ka le̩, me̩ go, omi ñwa ñwu me̩ me̩."
JOS,8,9,"Taku Jo̩shua fʼuma kpe̩ lo; oñ ma nyʼakpala nyʼu le̩, ma la jo̩ agbagba Be̩te̩l kpai Ai, o̩wo̩ olane̩ Ai; Jo̩shua muda le̩ ef amone̩ le̩ odu o̩jo̩ le̩."
JOS,8,10,"Oñ Jo̩shua takpa kwane̩ odudu-wñ, oñ i mʼamone̩ le̩ ko talajo̩, tak owñ kpai abogijo Israe̩l tʼamone̩ le̩ o̩gba nyi Ai."
JOS,8,11,"Tak abo ku ma jogu ku ma jʼugbo-wñ le̩ chaka mute̩gu alo, oñ ma te̩me̩ru ejo̩gba ewo le̩, oñ ma ru o̩wo̩ o̩pata ate̩ Ai, o̩go̩ la dʼagbagba ama kpai Ai."
JOS,8,12,"Tak i mʼone̩ dabu icham nyʼo̩gwo̩ko̩ me̩lu ko, oñ i je̩ ñwu ma kpala jo̩ agbagba Be̩te̩l kpai Ai, o̩wo̩ olane̩ ewo le̩."
JOS,8,13,"Abe̩le̩ ma kʼamone̩ le̩ jo̩, owñ chʼabo uru ku ma jo̩ o̩wo̩ o̩pata ate̩ ewo le̩ chaka, kpai abo-ma ku ma kpala jo̩ o̩wo̩ olane̩ ewo le̩. Taku Jo̩shua nyʼalumeji o̩go̩ odu o̩jo̩ le̩."
JOS,8,14,"Oñ i lewatu, e̩gba kʼonu Ai fʼu li, owñ kpʼabo-wñ chaka chane̩ enaju, oñ ma takpa kwane̩, tak aboke̩le̩ ewo le̩ ledufu ku ma kogu bʼabo Israe̩l Araba ugbo ku ma kate̩ le̩; i la ma kʼaboʼka kpala jo̩ anede owñ ejubi ewo le̩ n."
JOS,8,15,"Taku Jo̩shua kpai abo Israe̩l chaka chʼakpaine̩ dabe̩ne̩ kʼo̩wo̩ abo le̩ tʼe-ma le, oñ ma rale rʼo̩na aje̩tachi."
JOS,8,16,"Oñ ma fʼamone̩ du ku ma jʼef ewo le̩ do̩wajo̩ ku ma rano ma; taku ma rano Jo̩shua, oñ ma gwʼuma o̩gwo̩ bʼewo le̩ te̩."
JOS,8,17,"E̩ne̩ke̩le̩ du ki ma ledufu arano abo Israe̩l bo̩ ef Ai abe̩ku Be̩te̩l in; ma la tʼewo le̩ no̩ te̩ gbagada, oñ ma rano abo Israe̩l."
JOS,8,18,"Taki Jihofa ka ñwu Jo̩shua kakini, E̩ fʼopiolo ki dʼef o̩wo̩-we̩ le̩ nadala rʼo̩wo̩ Ai; todu namʼu du tʼuwe̩ o̩wo̩. Taki Jo̩shua fʼopiolo ki dʼef o̩wo̩-wñ le̩ nadala rʼo̩wo̩ Ai."
JOS,8,19,"Oñ abo ku ma kpala jo̩ le̩ kwane̩ kwʼugbo ku ma jo̩ le̩ piopio, tak abu kʼi fʼo̩wo̩-wñ nadala te̩, ababale̩ ma fule, oñ ma mugudu wʼef ewo le̩, ma la mʼu gba nyʼo̩wo̩; taku ma hika dʼuna tʼewo le̩."
JOS,8,20,"Oñ e̩gba kʼaboke̩le̩ Ai dejubi, me̩ la go, ma li kʼodudu ewo le̩ ate̩gu nyʼojale; tak o̩wo̩-ma ma bo̩jo̩ ku ma ra nyʼugbo du n, tak abo ku ma ra rʼo̩wo̩ aje̩tachi le̩ mudabi abʼabo ku ma rano ma ma."
JOS,8,21,"Oñ e̩gba ku Jo̩shua kpai abo Israe̩l chaka li ka kʼabo ku ma kpala jo̩ mʼewo le̩ gba nyʼo̩wo̩, kʼodudu ewo le̩ ate̩gu lukuu tʼate̩, ma murida agwʼaboke̩le̩ Ai dajane̩."
JOS,8,22,"Oñ abo ki bo̩ kwʼef ewo le̩ dufu wa akobʼuma; abe̩le̩ ma jʼalumeji abo Israe̩l, abo iche̩ka dʼejemi, iche̩ka la dʼejano̩mo̩; ma la gwo ma dajane̩ gbogbo e̩ne̩ ma du bo̩ n, e̩ne̩ du ef uma la fʼuma o̩wo̩ n."
JOS,8,23,"Ma muda fʼonu Ai mu udeju, oñ ma mʼu du wʼugbo Jo̩shua."
JOS,8,24,"Oñ i lewatu, e̩gba kʼabo Israe̩l fʼabo ku ma dodo Ai le̩ kpa kpa egbili ef aje̩tachi ugbo ku ma rano ma le̩, kʼalu ugbada fʼuma gwo dajane̩ chaka, gbogbo taku ma fu ma lie̩ kpa, abo Israe̩l chaka mudabi wʼAi, oñ ma nʼalu ugbada gwo ma da."
JOS,8,25,"Amone̩ du ki wane̩ o̩jo̩ le̩, tʼaboke̩le̩ tʼabobule̩ chʼone̩ icham nyʼo̩gwo̩ko̩ me̩gweji, owñ chʼabo Ai chaka."
JOS,8,26,Todu Jo̩shua fʼo̩wo̩-wñ kʼi du nʼopiolo dala te̩ kama gbogbo tak i mʼabo du ku ma dodo Ai le̩ kojo̩ ñw O̩jo̩ n.
JOS,8,27,"Chai ame̩la abe̩re̩me̩le̩ kpai ane̩ ewo le̩ kʼogu je̩; e-le̩ kate abo Israe̩l muko chʼe-ma, likpa alu kʼo̩la de̩ ki Jihofa ñwa ñwu Jo̩shua le̩."
JOS,8,28,"Abe̩le̩ Jo̩shua fʼAi gujo, oñ i mʼu du ko̩ ugbudu tʼogbegbele̩, alache̩ i che gbogbo tʼeñini."
JOS,8,29,"I la mʼonu Ai le̩ du lo̩ko̩li oj oli gbogbo dʼo̩jo̩: tak abu kʼolu atunyane̩ Jo̩shua ñwa ñwu ma, taku ma mʼoku-wñ du tane̩ bʼoj oli te̩, oñ ma mʼu du rikpolo tʼalaku ewo le̩, ma la fʼokuta re bʼoji-wñ ma ki gba dab ugbudu lile, kʼi dago o̩mo̩ gbogbo tʼeñini."
JOS,8,30,"Taku Jo̩shua fʼubo̩ iche̩bo̩ kpa ñwu Jihofa, O̩jo̩ e-Israe̩l, oj uwo Ebal,"
JOS,8,31,"alu ku Mose̩s, adu Jihofa le̩ ñwa ñw abo Israe̩l, owñ chʼalu kʼi che̩ko̩ tane̩ ef ubuku uko̩-o̩la Mose̩s, ubo̩-wñ chʼokuta okuta odukulu, e-kʼone̩ ma dʼebije kado kʼi gbe̩ n; oñ ma kʼe̩wñ iche̩bo̩ e̩gujo wa che ñwu Jihofa oji-wñ, kpai e̩wñ iche̩bo̩ ure̩do̩."
JOS,8,32,Tak i fʼuwo̩li o̩lubutu uko̩-o̩la Mose̩s kʼi du wa eju abo Israe̩l le̩ ko̩ nyʼo̩la okuta o̩mo̩.
JOS,8,33,"Tak abo Israe̩l, tʼo̩mane̩, tʼilowa, kpai amako̩takada-ma, kpai amakajo̩-ma chaka, kwodago ejemi kpai ejano̩mo̩ akpati le̩ o̩gba amatama ku ma chʼabo Lifai ku ma nʼakpati alo Jihofa, ukpe̩reji-ma jʼo̩gba uwo Gerizim, ukpe̩reji-ma la jʼo̩gba uwo Ebal; alu ki Mose̩s adu Jihofa ñwa ñwu ma e̩gba ejodudu le̩, kʼama ki kadua ñw abo Israe̩l."
JOS,8,34,"Oñ anubile̩, i fʼo̩la o̩takada uko̩-o̩la duu kalata, tʼe̩nyo̩-wñ kʼi adu ñw one̩, tʼama-wñ kʼi ana ñw one̩, teju e̩wñ duu ku ma ko̩ nyʼo̩takada uko̩-o̩la le̩."
JOS,8,35,"I nʼo̩la duu ku Mose̩s ñwa te̩, ku Jo̩shua ma dago o̩gba ujeju Israe̩l le̩ akalata n, tʼabobule̩, tʼabo egini, tʼamilowa ku ma jʼale efu ma."
JOS,9,1,"Oñ i lewatu, e̩gba kʼamonu du ku ma jʼudaba Jo̩rdan ane̩ uwo-wñ kpai ane̩ o̩go̩-wñ o̩la Ohimini Elile o̩gba Le̩bano̩n le̩ gbʼinabali-wñ, owñ chʼabo He̩t kpai abo Amo̩r kpai abo Kenan kpai abo Pe̩re̩z kpai abo Hifai kpai abo Je̩bius le̩;"
JOS,9,2,"ma kʼo̩la-ma wa jeju jo̩, alu-ma chʼokate, ku ma kʼogu bo̩ Jo̩shua kpai abo Israe̩l."
JOS,9,3,"Ama e̩gba kʼabo ku ma dodo Gibeo̩n gbʼinabali e̩wñ ki Jo̩shua che Je̩riko kpai e-kʼi che Ai,"
JOS,9,4,"mu la fʼugbeju che, ma fʼo̩la-ma che dabe̩ne̩ kʼama chʼamonuche̩ onuʼka, ma mʼe̩gbo akpulu ko nʼubi amo̩ke̩ke̩te̩-ma wa, kpai aiko omi achiwebe̩te̩ma e-igbele ki chʼe̩kpana taku ma ga,"
JOS,9,5,"kpai e̩da ki gbo taku ma bʼe̩wñ mo̩ jʼe̩re̩-ma, e̩wñ o̩la e̩gbo jʼo̩la-ma; uje̩wñ du ku ma ne̩ nyʼo̩na aje̩ la chʼe̩gbe̩, i chʼe̩kpebu."
JOS,9,6,"Taku ma nyʼuru Gilgal ugbo Jo̩shua, oñ ma ka ñw u kpai aboke̩le̩ Israe̩l kakini, A kwʼane̩ o̩najiji wa; todule̩ me̩ kpʼalo kpai awa ke."
JOS,9,7,"Tak aboke̩le̩ Israe̩l ka ñw abo Hifai le̩ kakini, Ikani i chʼefu-wa oñ me̩ dodo; ab a le kʼa kpʼalo kpai ame̩?"
JOS,9,8,"Taku ma ka ñwu Jo̩shua kakini, Amadu-we̩ a che. Taki Jo̩shua ka ñwu ma kakini, Abo ugbo me̩ che ta? Ugbo me̩ kwo wa?"
JOS,9,9,"Ma ka ñw u kakini, Ane̩ ki dʼo̩najiji oñ amadu-we̩ kwo wa-i, todu odu Jihofa O̩jo̩-we̩; todu a gbo̩ uwohi-wñ, kpai e̩wñ du kʼi che Ijipti,"
JOS,9,10,"kpai e̩wñ du kʼi che amonu abo Amo̩r meji ku ma jʼudaba Jo̩rdan le̩, owñ che Siho̩n onu He̩sh-bo̩n, kpai O̩g onu Beshan, e-kʼi de̩ Ashtaro̩t."
JOS,9,11,"Oñ abogijo-wa kpai abo ane̩-wa chaka ka ñw a kakini, Me̩ mʼuje̩wñ ku me̩ je̩ ej o̩na ko nyʼo̩wo̩, ku me̩ ledo ma, ku me̩ la ka ñwu ma kakini, Amadu-me̩ a che; todule̩ fai me̩ kpʼalo kpai awa ke."
JOS,9,12,"Uje̩wñ ule̩-wa-i chebo̩ una e̩gba kʼa ko kwef unyi-wa dufu kʼa wʼugbo me̩-i, fai, e̩ la go, i gbe̩, i la kpebu;"
JOS,9,13,"aiko omi achiwebe̩te̩ma-i chʼetito̩ e̩gba kʼa chʼomi nyʼu e̩ko̩ kʼa kwane̩ unyi; e̩ la go, i kpana me̩; e̩wñ o̩la-wa-i, kpai e̩da-wa gbo noj ujiji ule̩-wñ ki tabale."
JOS,9,14,"Tak aboke̩le̩ le̩ bʼuma jʼuje̩wñ ule̩-ma, ma la ti Jihofa ene n."
JOS,9,15,"Taku Jo̩shua fʼure̩do̩ che kpai ama, oñ i fʼalo kpe̩ kpai ama, kʼi je̩ ñwu ma deju; amidachi abo o̩gbadu le̩ go̩ ñwu ma."
JOS,9,16,"Oñ i lewatu e̩gba kʼo̩jo̩ e̩ke̩ta ku ma kpʼalo kpai ama le̩ jo̩, ma gbʼinabali ka ku ma chʼabo ki dodo me̩ru ma anane̩, ma laño̩ dodo efu-ma ge̩."
JOS,9,17,Tak amo̩ma Israe̩l kʼe̩re̩ nyʼule̩ oñ ma lewa ewo-ma o̩jo̩ e̩ke̩ta. Alu kʼodu ewo-ma ko de̩; Gibeo̩n kpai Chefira kpai Birot kpai Kiriat-jearim.
JOS,9,18,"Abo Israe̩l muda kpa ma n, todabu kʼamidachi abo o̩gbadu le̩ fu Jihofa, O̩jo̩ Israe̩l, go̩ ñwu ma. Tak abo o̩gbadu le̩ chaka chane̩ ekʼeñmini nyʼamidachi o̩la."
JOS,9,19,"Ama amidachi le̩ du ka ñw abo o̩gbadu chaka kakini, A fi Jihofa, O̩jo̩ e-Israe̩l go̩ ñwu ma me̩, todule̩ a neke ño̩ do̩wo̩kado ma fai ge̩ n."
JOS,9,20,"E̩wñ kʼa ache ñwu ma de̩, a je̩ ñwu ma deju; tode̩gba kʼuwe̩do̩ lewa bʼuwa ma todu ego̩ kʼa go̩ ñwu ma le̩."
JOS,9,21,"Tak amidachi le̩ ka ñwu ma kakini, Je̩ ñwu ma deju. Abe̩le̩ ma mud abo ku ma kpʼiji na kpai abo ku ma kpʼomiofo ñw abo o̩gbadu le̩ chaka, alu kʼamidachi le̩ ka ñwu ma."
JOS,9,22,"Taki Jo̩shua fʼuma do̩ wa, oñ i ka ñwu ma kakini, E̩wñ chi ku me̩ gwʼuwa o̩gwo̩, kʼame̩ kakini, Awa chʼabo o̩najiji? me̩ la dodo efu-wa."
JOS,9,23,"Todule̩ ama fʼume̩ mu me̩, adu eche ada efu-me̩ ogbegbele̩ n, owñ chʼabo ku ma kpʼiji na kpai abo ku ma kpʼomiofo todu unyi O̩jo̩-mi."
JOS,9,24,"Ma dohi ñwu Jo̩shua kakini, Todabu ku ma ka ñw amadu-we̩-i kpaka, alu ki Jihofa O̩jo̩-we̩ ñwa ñw adu-wñ Mose̩s, kʼi adʼane̩-i chaka ñwu me̩, kʼi la fʼabo ku ma dodo ane̩-i kparinyo̩ bʼume̩ o̩gba te̩; todabe̩le̩ a chokpo oji o̩la-wa nana tod uwe̩, oñ a che e̩wñ-i."
JOS,9,25,"E̩ la go ta, a jʼef o̩wo̩-we̩: alu ki chenyo̩ ki chʼo̩kpakpa eju-we̩ kʼe̩ che ñw a, e̩ che ke."
JOS,9,26,"Abe̩le̩ i la che ma, oñ i mʼuma gba kwef o̩wo̩ abo Israe̩l, kʼama ki we ekpa ma."
JOS,9,27,"Taku Jo̩shua ko ma che amakpijina kpai amakpomiofo todu abo o̩gbadu le̩ o̩jo̩ le̩, kpai tod ubo̩ iche̩bo̩ e-Jihofa uña ugbo kʼi adu ñw o̩la-wñ gbogbo tʼojolu eñini."
JOS,10,1,"Oñ i lewatu, e̩gba kʼAdoni-Zede̩k onu Je̩rusale̩m gbo̩ alu ki Jo̩shua fu Ai du kʼi la mʼu dute̩ ñw O̩jo̩ hioko, (kʼi la che Ai kpai onu-wñ alu kʼi che Je̩riko kpai onu-wñ ge̩), kpai alu kʼabo ku ma dodo ane̩ Gibeo̩n fʼure̩do̩ che kpai abo Israe̩l, ku ma la jo̩ efu-ma,"
JOS,10,2,"ma chane̩ erailo tabale, todabu ku Gibeo̩n chʼewo ki nana, dabe̩ne̩ kʼewo onu, todabu kʼi laño̩ nana tʼAi le, aboke̩le̩-wñ chaka la chʼamagbiti."
JOS,10,3,"Todule̩ Adoni-Zede̩k, onu Je̩rusale̩m le̩ fʼone̩ kpe̩ru Hohma onu He̩bro̩n, kpai Piram onu Jarmut, kpai Jafia onu Lakish, kpai De̩bir onu Eglo̩n, kakini,"
JOS,10,4,"Me̩ te̩gu wa ku me̩ te̩ko mi, kʼa ki fu Gibeo̩n kpo̩fo̩; todu owñ fʼure̩do̩ che kpai Jo̩shua kpai abo Israe̩l."
JOS,10,5,"Tak amonu abo Amo̩r me̩lu le̩, owñ chʼonu Je̩rusale̩m kpai onu He̩bro̩n kpai onu Jarmut kpai onu Lakish kpai onu Eglo̩n, kʼo̩la-ma jeju jo̩, tak ama kpai abogu-ma chaka mute̩gu ku ma ru le Gibeo̩n daka, oñ ma kʼogu bʼo̩."
JOS,10,6,"Tak abo Gibeo̩n kpʼone̩ nyʼugbo Jo̩shua uru Gilgal le̩, ma kakini, E̩ ki bo̩wo̩lo̩ ugbo ate̩ko amadu-we̩-i n; mute̩gu wʼugbo wa piopio, kʼe̩ mʼuwa gba; todu amonu Amo̩r du ku ma dodo ane̩ uwo le̩ kʼo̩la-ma jeju nyʼuwa."
JOS,10,7,"Abe̩le̩ Jo̩shua kwo Gilgal mute̩gu le, owñ, kpai abogu du ku ma jʼugbo-wñ kpai amagbiti ku ma nʼuwohi chaka."
JOS,10,8,"Taki Jihofa ka ñwu Jo̩shua kakini, E̩ ki railo ma n, todu omi mʼuma ko nyʼuwe̩ o̩wo̩; e̩ne̩kate efu-ma adago o̩gba-we̩ n."
JOS,10,9,"Abe̩le̩ Jo̩shua lewa bʼuma ma achigili, abu kʼi kwo Gilgal te̩gu alo gbogbo ñw o̩jo̩."
JOS,10,10,"Oñ Jihofa fʼuma biya o̩gba abo Israe̩l, oñ i nʼuku elile akpa ma Gibeo̩n, tak i fʼuma ne lʼo̩na ategu Be̩t-ho̩ro̩n, i la gwo ma da gbogbo wa Azika gbogbo wa Makeda."
JOS,10,11,"Oñ i lewatu abu ku ma jʼara rʼogha abo Israe̩l, abu ku ma agwo̩ru Be̩t-ho̩ro̩n le̩, Jihofa ko okuta elile ro̩ kwo ojale wa abʼuma oji ma gbogbo wa Azika, oñ ma leku; abo ku ma ku noj okuta o̩mo̩jo̩cha la wewe tʼabo kʼabo Israe̩l nʼugbada kpa le."
JOS,10,12,"Taki Jo̩shua ko̩la ñwu Jihofa o̩jo̩ ki Jihofa mʼabo Amo̩r ko nyʼabo Israe̩l o̩wo̩ le̩, oñ i ka eju abo Israe̩l kakini,"
JOS,10,13,"Tak olu kwodago, ochu la kwʼe̩gu-wñ n,"
JOS,10,14,"O̩jo̩ʼka ki Jihofa netirʼomu one̩ abe̩le̩ la dʼo̩gba-wñ n, i la dʼubi-wñ n; todu Jihofa fʼogu ja todu abo Israe̩l."
JOS,10,15,"Taku Jo̩shua mudabi, oñ abo Israe̩l chaka la lebʼowñ nyʼuru Gilgal le̩."
JOS,10,16,Oñ amonu me̩lu le̩ ra nyʼakʼo̩la-ma maja ef owo Makeda.
JOS,10,17,"Taku ma mudu ka ñwu Jo̩shua kakini, Ma fʼamonu me̩lu le̩ li abu ku ma maja ef owo Makeda."
JOS,10,18,"Taki Jo̩shua kakini, Me̩ mʼokuta elile li bʼalu owo le̩ ma, ku me̩ kʼone̩ jʼo̩mo̩ ku ma fʼuma de;"
JOS,10,19,"me̩ ki muda kpo̩kpe̩ o̩mo̩ n, me̩ ki rano ame̩nebi-me̩ le̩, me̩ gbʼuma ubi, me̩ je̩ ñwu ma gudu wʼef ewo-ma n; todu Jihofa O̩jo̩-me̩ mʼuma ko nyʼume̩ o̩wo̩ me̩."
JOS,10,20,"Oñ i lewatu, e̩gba ki Jo̩shua kpai abo Israe̩l gwo ma dajane̩ e̩kute̩ gbogbo taku ma lie̩ rinyo̩, kʼe̩bo̩bo̩-ma ki bo̩ mugudu nyʼef ewo ewo ki nʼaku,"
JOS,10,21,tak amone̩ le̩ chaka mudabi wʼuru-ma ugbo Jo̩shua Makeda kpai ure̩do̩; e̩ne̩ du gbe̩do̩ hi alu kado abo Israe̩l o̩la n.
JOS,10,22,"Taku Jo̩shua kakini, Mʼalu owo bi ku me̩ kʼamonu me̩lu le̩ kwef owo le̩ dufu ñwu mi."
JOS,10,23,"Taku ma fʼabe̩le̩ che, ma la kʼamonu me̩lu le̩ kwef owo dufu ñw u, owñ che onu Je̩rusale̩m kpai onu He̩bro̩n kpai onu Jarmut kpai onu Lakish kpai onu Eglo̩n."
JOS,10,24,"Oñ i lewatu, e̩gba ku ma kʼamonu dufu wʼugbo Jo̩shua, Jo̩shua fʼaboke̩le̩ Israe̩l chaka do̩ wa, oñ i ka ñw ame̩nuto̩gba ef abogu ku ma le bʼowñ le̩ kakini, Mute̩wa, ku me̩ mʼe̩re̩ ko dʼamonu-i o̩lo̩. Oñ ma mute̩wa, taku ma mʼe̩re̩-ma ko dʼuma o̩lo̩."
JOS,10,25,"Taki Jo̩shua ka ñwu ma kakini, Me̩ ki chokpo n, e̩do̩-me̩ ki muda kpu n; me̩ fʼeju gbiti, me̩ fʼugbe̩do̩ ne̩; todu abe̩le̩ oñ Jihofa ache ame̩nebi-me̩ kʼame̩ abʼuma jogu chaka."
JOS,10,26,"Ubile̩ taku Jo̩shua fʼuma gwo utili utili, oñ i ko ma kpa, tak i ko ma lo̩ko̩li o̩la oli me̩lu. Oñ ma lo̩ko̩li o̩la oli le̩ gbogbo dʼo̩jo̩."
JOS,10,27,"Oñ i lewatu adiko kʼolu atunyʼane̩ Jo̩shua ñwa ñwu ma, oñ ma mʼuma ko kwʼoji oli wʼane̩, taku ma ko ma rikpolo jʼef owo ugbo ku ma kʼo̩la-ma maja le̩, oñ ma kʼokuta elile-lile bʼalu owo le̩ ma, gbogbo tʼeñini."
JOS,10,28,"Jo̩shua la fu Makeda du o̩jo̩ le̩, oñ i nʼalu ugbada gwo ma, kpai onu-wñ da ge̩; i mʼuma ko jo̩ ñw O̩jo̩ hioko tʼowñ tʼonugo one̩ du ku ma jʼefu-wñ, i tʼe̩ne̩ kate no̩ kʼi bo̩ n; i la che onu Makeda alu kʼi che onu Je̩riko."
JOS,10,29,"Taku Jo̩shua kwo Makeda lale tu Libna, abo Israe̩l du la jʼugbo-wñ, oñ i kʼogu bo̩ Libna le̩;"
JOS,10,30,"taki Jihofa ño̩ mʼo̩mo̩ kpai onu-wñ ko nyʼabo Israe̩l o̩wo̩ ge̩; oñ i nʼalu ugbada gwʼo da, kpai amonugo one̩ du ku ma jʼefu-wñ; i tʼe̩ne̩ kate no̩ kʼi bo̩ efu-wñ n. I la che onu-wñ alu kʼi che onu Je̩riko le̩ ge̩."
JOS,10,31,"Taki Jo̩shua kpai abo Israe̩l chaka manyʼowñ, kwo Libna lale tu Lakish, oñ ma ru nyʼu jo̩, ma la kʼogu bʼo̩;"
JOS,10,32,"Jihofa laño̩ mu Lakish le̩ du tʼabo Israe̩l o̩wo̩ ge̩, oñ i fʼu du o̩jo̩ ekeji-wñ, i la nʼalu ugbada gwʼo da, kpai amonugo one̩ du ku ma jʼefu-wñ, alu du kʼi che Libna le̩."
JOS,10,33,"Taku Horam onu Geze̩r lewa kʼi gbutu ñwu Lakish le̩; oñ Jo̩shua fʼowñ kpai amone̩-wñ gwoda gboogbo, i la tʼe̩ne̩ du no̩ kʼi bo̩ o̩mo̩ n."
JOS,10,34,"Taki Jo̩shua kpai abo Israe̩l du manyʼu kwo Lakish lale nyi Eglo̩n, ma la ru nyʼu, oñ ma kʼogu bʼo̩; ma la fʼu du o̩jo̩ le̩;"
JOS,10,35,"taku ma nʼalu ugbada gwo da; oñ i mʼamonugo one̩ du ku ma jʼefu-wñ kojo̩ ñw O̩jo̩ o̩jo̩ le̩ hioko, alu du kʼi che Lakish le̩."
JOS,10,36,Taki Jo̩shua kpai abo Israe̩l du kwo Eglo̩n lale tu He̩bro̩n; oñ ma kogu bʼo̩.
JOS,10,37,"Ma la fʼu du oñ ma nʼalu ugbada gwʼo da tʼonu tʼadogbe-wñ chaka tʼamonugo one̩ du ku ma jʼefu-wñ; i tʼe̩ne̩ du no̩ kʼi bo̩ n, alu du kʼi che Eglon; i la mʼu dute̩ ñw O̩jo̩ hioko manyʼamonugo one̩ du ku ma jʼefu-wñ."
JOS,10,38,"Taku Jo̩shua kpai abo Israe̩l du mudabi nyi Debir, oñ ma kogu bʼo̩,"
JOS,10,39,"i la fʼu du manyʼonu-wñ kpai adogbe-wñ chaka; oñ ma nʼalu ugbada gwo ma da, ma la mʼamonugo one̩ chaka ku ma jʼefu-wñ kojo̩ ñw O̩jo̩; i tʼe̩ne̩ kate no̩ kʼi bo̩ n. Alu kʼi che He̩bro̩n, kpai alu kʼi che Libna, abe̩le̩ i ño̩ che Debir, kpai onu-wñ ge̩."
JOS,10,40,"Abe̩le̩ Jo̩shua fʼane̩ le̩ chaka gwoda, tʼane̩ uwo-wñ, tʼo̩wo̩ o̩pata o̩gane̩, tʼane̩ o̩go̩, tʼate̩gu-wñ, tʼamonu-ma chaka; i tʼe̩ne̩ kate no̩ kʼi bo̩ n, i mʼe̩wñ du ki añmiñmi kojo̩ ñw O̩jo̩, alu ki Jihofa O̩jo̩ e-Israe̩l ñwate̩."
JOS,10,41,"Oñ Jo̩shua gwo ma da akwo Kede̩sh-barnea gbogbo wa Gaza, kpai ane̩ Goshe̩n chaka gbogbo wa Gibeo̩n."
JOS,10,42,"Oñ Jo̩shua mʼamonu-i chaka kpai ane̩-ma gba e̩gba kate, todabu ki Jihofa, O̩jo̩ e-Israe̩l, jogu tod abo Israe̩l."
JOS,10,43,Taki Jo̩shua kpai abo Israe̩l chaka mudabi wʼuru Gilgal le̩.
JOS,11,1,"Tak i lewatu, e̩gba ki Jebin, onu Hazo̩r, gbʼinabah-wñ, i la fʼone̩ kpe̩ nyʼugbo Jobab onu Madon kpai tugbo onu Shimro̩n kpai tugbo onu Akshaf"
JOS,11,2,"kpai tugbo amonu ku ma jʼane̩ o̩wo̩ o̩pata ate̩ kpai oj ane̩ uwo-wñ kpai efu Araba kʼi dʼo̩wo̩ o̩pata o̩gane̩ Chine̩re̩t kpai ane̩ o̩go̩-wñ kpai otete Do̩r o̩wo̩ olane̩,"
JOS,11,3,tugbo abo Kenan o̩wo̩ olodudu kpai o̩wo̩ olane̩ kpai abo Amo̩r kpai abo He̩t kpai abo Pe̩re̩z kpai abo Je̩bius oj ane̩ uwo le̩ kpai abo Hifai ku ma jo̩ e̩re̩ He̩rmo̩n oj ane̩ Mizpa.
JOS,11,4,"Taku ma ledufu, ama kpai abogu-ma chaka, amone̩-wñ tabale, uwewe-ma la dabe̩ne̩ kʼe̩lanyi ki dʼo̩la ohimini, ma nʼamanya kpai o̩ko̩ ogu otemeje."
JOS,11,5,"Tak amonu le̩, chaka le dʼo̩la-ma, oñ ma lewa ru ugbokate, ugbo omi Me̩rom, ku ma kʼogu bʼabo Israe̩l."
JOS,11,6,"Taku Jihofa ka ñwu Jo̩shua kakini, E̩ ki railo ma n, todu iko-i o̩na nakʼoku-ma jo̩ ñw abo Israe̩l: e̩ ki fʼilolo e̩re̩ amanya-ma ko̩da kʼe̩ la fʼo̩ko̩ ogu-ma gujo rinyo̩."
JOS,11,7,"Abe̩le̩ Jo̩shua kpai abo ogu chaka ku ma jʼugbo-wñ, lewa ugbo ma ugbo omi Me̩rom le̩ achigili, taku ma lewa abʼuma ma."
JOS,11,8,"Oñ Jihofa mu ma ko nyʼabo Israe̩l o̩wo̩, taku ma gwo ma da, ma fu ma ne gbogbo wa Saido̩n elile le̩, gbogbo wa Misrefo̩t-maim, gbogbo wa o̩go̩ Mizpe o̩wo̩ olodudu; oñ ma gwo ma da gbogbo ma je̩ ñw e̩ne̩ du bo̩ deju ge̩ n."
JOS,11,9,"Jo̩shua la che ma alu ki Jihofa ka ñw u; i fʼilolo e̩re̩ amanya-ma ko̩da, oñ i fʼo̩ko̩ ogu-ma gujo rinyo̩."
JOS,11,10,"Taku Jo̩shua mudabi tʼubi iko le̩, oñ i fu Hezo̩r du, i la nʼugbada kpa onu-wñ; todu Hezo̩r le̩ chʼoji ojane̩ ojane̩ o̩mo̩ chaka akwoubi."
JOS,11,11,"Oñ ma nʼalu ugbada fʼamonugo one̩ chaka ku ma jʼefu-wñ gwo dajane̩, ma ko ma jo̩ ñw O̩jo̩ hioko; e̩ne̩ du bo̩ kʼi añmiñmi efu-ma n, oñ i nʼuna fu Hezor gujo rinyo̩."
JOS,11,12,"Taku Jo̩shua mʼewo ewo amonu le̩ chaka kpai amonu-ma chaka ko oñ i nʼalu ugbada gwo ma da, i la mʼuma ko jo̩ ñw O̩jo̩ hioko, alu ki Mose̩s adu Jihofa le̩ ñwate̩."
JOS,11,13,"Abo Israe̩l muda gu ewo okate ki dago oji otete ugbo ku ma ko unyi igbele, jo n, chai Hezo̩r kate; e-le̩ Jo̩shua fugujo."
JOS,11,14,"Oñ abo Israe̩l mʼane̩ ewo ewo-i kʼogu le̩ je̩ du kpai ame̩la abe̩re̩me̩le̩-wñ ko chʼe̩wñ aluje̩ ñw o̩la-ma; ma muda nʼalu ugbada gwo amone̩-wñ du da, gbogbo taku ma fu ma kpa rinyo̩ kpa, ma la tʼe̩ne̩ du kʼi añmiñmi no̩ n."
JOS,11,15,"Alu ki Jihofa ñwa ñwu Mose̩s, adu-wñ, alu le̩ Mose̩s ñwa ñwu Jo̩shua; abe̩le̩ Jo̩shua che; e̩wñ du ki Mose̩s ñwa ñw u i dʼokate-wñ tinyo̩ n."
JOS,11,16,"Abe̩le̩ Jo̩shua mʼane̩ le̩ chaka gba, tʼane̩ uwo-wñ, tʼo̩wo̩ o̩pata o̩gane̩ chaka, tʼane̩ Goshe̩n le̩ chaka, tʼane̩ o̩go̩, tʼAraba, kpai ane̩ uwo e-Israe̩l kpai o̩go̩ ane̩ le̩ ge̩"
JOS,11,17,"akwo uwo Halak, kʼi dʼo̩wo̩ ate̩gu nyi Seir le̩, gbogbo wa Beal-gad ef o̩go̩ Lebanon e̩re̩ uwo He̩rmo̩n. Oñ i mʼamonu-ma chaka ko, i la fʼuma gwoda, oñ i fu ma kpa."
JOS,11,18,Jo̩shua la kʼogu bʼamonu le̩ gbane̩ gbane̩.
JOS,11,19,"I nʼewo du kʼi chʼure̩do̩ kpai abo Israe̩l in, chai abo Hifai ku ma dodo Gibeo̩n; ogu le̩ fʼuma du chaka."
JOS,11,20,"Todu Jihofa dʼe̩do̩ e̩gbiti ñwu ma, ku ma kʼogu wa bʼabo Israe̩l ma, kʼi mu ma kojo̩ ñw O̩jo̩ kʼe̩ne̩ du ki we eli ma eju, todu kʼi kpa ma rinyo̩, alu ki Jihofa ñwa ñwu Mose̩s le̩."
JOS,11,21,"Taki Jo̩shua lewa iko le̩, oñ i fʼabo Anak ko̩da rinyo̩ bʼane̩ uwo kpai He̩bro̩n kpai Debir kpai Anab, te̩, kpai bʼane̩ uwo Juda chaka te̩, kpai bʼane̩ uwo e-Israe̩l te̩ chaka; Jo̩shua mʼama kpai ewo ewo-ma kojo̩ ñw O̩jo̩ hioko."
JOS,11,22,"Abo Anak okate bo̩ oj ane̩ Israe̩l in; chai Gaza kpai Gat kpai Ashdo̩d, oñ ma bo̩bo̩ re."
JOS,11,23,"Abe̩le̩ Jo̩shua mʼo̩gbo̩ ane̩ le̩ chaka gba, likpa alu du ki Jihofa ko̩la ñwu Mose̩s; taku Jo̩shua mʼu ko chʼe̩wñ ogu ñw abo Israe̩l, likpa alu ku ma chʼe̩kpe̩ru ojoji ojoji o̩lo̩pu o̩lo̩pu-ma. Tak ane̩ le̩ bo̩ lii ñw ogu."
JOS,12,1,"Abo-i la chʼamonu ane̩ le̩ e-kʼabo Israe̩l gwo dajane̩, ku ma mʼane̩-ma gba ejudaba Jo̩rdan o̩wo̩ olodudu, akwo o̩go̩ Amo̩n gbogbo wa uwo He̩rmo̩n, kpai ane̩ Araba chaka o̩wo̩ olodudu le̩:"
JOS,12,2,"Siho̩n, onu abo Amo̩r kʼi dodo He̩shbo̩n, kʼo̩da-wñ te̩ kwo Aroe̩r, kʼi dʼotete o̩go̩ Arno̩n, kpai e-ki dʼalumeji o̩go̩ le̩, kpai ukpe̩reji Gilead, gbogbo wʼaji Jabo̩k alo̩me̩ abo Amo̩n le̩,"
JOS,12,3,"kpai Araba gbogbo wa ohimini Chine̩ro̩t, o̩wo̩ olodudu, kpai gbogbo wʼohimini Araba, owñ chʼOhimini Omu o̩wo̩ olodudu le̩, o̩na ku ma nyi Be̩t-je̩shimo̩t, kpai rʼo̩wo̩ o̩pata o̩gane̩, o̩gane̩ e̩re̩ uwo Pisga;"
JOS,12,4,"kpai alo̩me̩ Og onu Beshan, kʼi dʼef e̩bo̩bo̩ abo Refaim, ku ma dodo Ashtaro̩t kpai Edrei"
JOS,12,5,"kʼi nʼo̩da uwo He̩rmpn kpai Salaka kpai Beshan chaka, gbogbo wʼalo̩me̩ abo Ge̩shur kpai abo Maakat, kpai ukpe̩reji Gilead gbogbo wʼalo̩me̩ Siho̩n onu He̩shbo̩n."
JOS,12,6,"Mose̩s, adu Jihofa le̩, kpai abo Israe̩l gwo ma dajane̩; taku Mose̩s adu Jihofa le̩ mʼane̩ le̩ ko ñw abo Rube̩n, kpai abo Gad, kpai ukpe̩reji abo Manasa ku ma ki ne̩."
JOS,12,7,Oñ abo-i chʼamonu ane̩ e-ki Jo̩shua kpai abo Israe̩l gwo dajane̩ udaba Jo̩rdan o̩wo̩ olodudu-wñ kwo Beal-gad ef o̩go̩ Le̩bano̩n gbogbo wa uwo Halak kʼi dʼo̩wo̩ ate̩gu nyi Se̩ir le̩ (oñ Jo̩shua mʼe-le̩ ko ñw o̩lo̩pu o̩lo̩pu abo Israe̩l ku ma ki ne̩ likpa alu ku ma che̩kpe̩ru ojoji ojoji;
JOS,12,8,ane̩ uwo kpai ane̩ o̩go̩ kpai oj ane̩ Araba kpai ane̩ ate̩gu uwo kpai ane̩ ef aje̩tachi kpai o̩pata o̩wo̩ o̩gane̩; ane̩ abo He̩t kpai abo Amo̩r kpai abo Kenan kpai abo Pe̩re̩z kpai abo Hifai kpai abo Je̩bius):
JOS,12,9,"onu Je̩riko chʼoka; onu Ai, kʼi dʼakolo Be̩te̩l, chʼoka;"
JOS,12,10,"onu Je̩rusale̩m chʼoka, onu He̩bro̩n chʼoka;"
JOS,12,11,onu Jannut chʼoka; onu Lakish chʼoka;
JOS,12,12,onu Eglo̩n chʼoka; onu Geze̩r chʼoka;
JOS,12,13,onu Debir chʼoka; onu Ge̩de̩r chʼoka;
JOS,12,14,onu Ho̩rma chʼoka; onu Arad chʼoka;
JOS,12,15,onu Libna chʼoka; onu Adulam chʼoka;
JOS,12,16,onu Makeda chʼoka; onu Be̩te̩l chʼoka;
JOS,12,17,onu Tapua chʼoka; onu He̩fe̩r chʼoka;
JOS,12,18,onu Afe̩k chʼoka; onu Lasharo̩n chʼoka;
JOS,12,19,onu Mado̩n chʼoka; onu He̩zo̩r chʼoka;
JOS,12,20,onu Shimro̩n-me̩ro̩n chʼoka; onu Akshaf chʼoka;
JOS,12,21,onu Taanak chʼoka; onu Me̩gido chʼoka;
JOS,12,22,onu Kede̩sh chʼoka; onu Jo̩kneam efu Karme̩l chʼoka;
JOS,12,23,onu Do̩r oji otete Do̩r chʼoka; onu abo Go̩i efu Gilgal chʼoka;
JOS,12,24,onu Tirza chʼoka; amonu le̩ chaka chʼogue̩gwa nyokeʼka.
JOS,13,1,"Jo̩shua la chʼogijo me̩, o̩do̩-wñ chenana; taki Jihofa ka ñw u kakini, Uwe̩ chʼogijo, o̩do̩-we̩ la wewe me̩, ane̩ ki bo̩ ku me̩ agba chʼe-me̩ chenana ta."
JOS,13,2,"Ane̩ ki bo̩ le̩ de̩: ugbo du kʼabo Filistia de̩, kpai abo Ge̩shur"
JOS,13,3,"(akwo Shiho̩r e-ki dʼo̩gba Ijipti le̩, gbogbo wʼalo̩me̩ E̩kro̩n o̩pata o̩wo̩ ate̩, e-ku ma fulo rʼefu e-abo Kenan le̩; amodu abo Filistia me̩lu le̩, abo Gaza kpai abo Ashdo̩d kpai abo Ashkelo̩n kpai abo Gat kpai abo E̩kro̩n), kpai abo Afim,"
JOS,13,4,"ku ma jʼo̩wo̩ o̩pata o̩gane̩ ge̩, ane̩ abo Kenan chaka, kpai Me̩ara kʼabo Saido̩n ne̩ le̩, gbogbo wa Afe̩k, gbogbo wʼalo̩me̩ abo Amo̩r,"
JOS,13,5,"kpai ane̩ abo Gebal, kpai Le̩banon o̩wo̩ olodudu-wñ chaka, akwo Beal-gad e̩re̩ uwo He̩rmo̩n gbogbo wʼugbo kʼe̩ gudu tʼoj ane̩ Hamat,"
JOS,13,6,"abo du ku ma dodo ane̩ uwo akwo Le̩bano̩n gbogbo wa Misrefo̩tmaim, owñ chʼabo Saido̩n chaka. Omi onugo ane abo le̩ rinyo̩ bʼo̩gba abo Israe̩l te̩; e-le̩ kale, uwe̩ ki bʼu ñw abo Israe̩l kʼi chʼe̩wñ ogu ku ma je̩, dabalu kʼomi ñwa ñw e̩ dee."
JOS,13,7,"Todule, ifai, uwe̩ ki fʼane̩-i kpe̩ ñw abo o̩lo̩pu me̩la le̩, kpai ukpe̩reji abo o̩lo̩pu Manasa kʼi mud e̩wñ ogu ku ma aje̩."
JOS,13,8,"Abo Rube̩n kpai abo Gad mʼe̩wñ ogu-ma gba manyu Manasa ejudaba Jo̩rdan o̩wo̩ olodudu le̩, alu ki Mose̩s, adu Jihofa, du ñwu ma le̩;"
JOS,13,9,"akwo Aroe̩r kʼi dʼotete o̩go̩ Arno̩n, kpai ewo ki dʼalumeji o̩go̩-wñ, kpai egbili Me̩deba chaka gbogbo wa Dibo̩n;"
JOS,13,10,"kpai ewo ewo Sihon onu abo Amo̩r chaka e-kʼi jʼo̩fe̩-wñ He̩shbo̩n, gbogbo wa alo̩me̩ ubo Amo̩n;"
JOS,13,11,kpai Gilead kpai alo̩me̩ abo Ge̩shur kpai abo Maukat kpai uwo He̩rmo̩n chaka kpai o̩chaka Beshan gbogbo wa Saleka;
JOS,13,12,"o̩chaka ojane̩ O̩g Beshan, kʼi jʼonu Ashtaro̩t kpai Edrei (owñ le̩ bo̩ kate kwef e̩bo̩bo̩ abo Refaim); todu Mose̩s fʼabo le̩ gwo dajane̩ oñ i fʼuma ne rinyo̩."
JOS,13,13,I chaka dabe̩le̩ abo Israe̩l fʼabo Ge̩shur kpai abo Maakat ne rinyo̩ n; ama abo Ge̩shur kpai abo Maakat dodo alumeji abo Israe̩l gbogbo tʼeñini.
JOS,13,14,"Chai abo o̩lo̩pu Lifai kate oñ Mose̩s ma dʼe̩wñ ogu ñwu ma je̩ n; e̩wñ ku ma ko wa lugbo una ñwu Jihofa kʼi chʼO̩jo̩ abo Israe̩l chʼe̩wñ ogu-wñ, dabalu kʼi ka ñwu ma le̩."
JOS,13,15,Mose̩s la kʼukpe̩ ñw o̩lo̩pu abo Rube̩n likpa akwo̩ra unyi akwo̩ra unyi-ma.
JOS,13,16,"Alo̩me̩-ma la te̩ akwo Aroe̩r, kʼi dʼetiba o̩go̩ Arno̩n, kpai ewo ki dʼalumeji o̩go̩ le̩ kpai egbili ki me̩ru Me̩deba le̩ chaka;"
JOS,13,17,"manyu He̩shbo̩n kpai adogbe-wñ ki jo̩ egbili le̩ chaka; Dibo̩n kpai Bamo̩t-beal kpai Bat-beal-meon,"
JOS,13,18,"kpai Jahaz kpai Kedemo̩t kpai Me̩faat,"
JOS,13,19,"kpai Kiri-ataim kpai Sibma kpai Ze̩re̩t-shahar oj uwo ki dʼef o̩go̩ le̩,"
JOS,13,20,"kpai Be̩t-peo̩r kpai akolo uwo Pisga kpai Be̩t-je̩shimot,"
JOS,13,21,"kpai adogbe egbili le̩ chaka kpai ojane̩ Sihon onu abo Amo̩r le̩ chaka, owñ chʼe-kʼi jo̩fe̩ He̩shbo̩n, e-ki Mose̩s gwo dajane̩ manyʼamidachi Midian le̩, Efi kpai Reke̩m kpai Zur kpai He̩r kpai Reba, ku ma chʼamado-kanya Siho̩n, ku ma dodo oj ane̩ le̩."
JOS,13,22,"Belam o̩ma Beo̩r ge̩, ake̩ma le̩, abo Israe̩l ño̩ mu Belam o̩ma Beo̩r ake̩ma le̩ du kpa ugbada efu abo-ma ki bo̩ ku ma kpa le̩."
JOS,13,23,Jo̩rdan kpai ane̩ eto̩ba-wñ chʼalo̩me̩ abo Rube̩n. E-le̩ chʼe̩wñ ogu abo Rube̩n akwo̩ra unyi akwo̩ra unyi-ma ewo ewo-wñ kpai ikpo-unyi ikpo-unyi-wñ.
JOS,13,24,Oñ Mose̩s ño̩ ko e̩wñ ñw abo o̩lo̩pu Gad likpa alu kʼakwo̩ra unyi akwo̩ra unyi-ma de̩.
JOS,13,25,"Ojane̩-ma che Jeza kpai ewo ewo Gilead chaka, kpai ukpereji ane̩ abo Amon, gbogbo wa Aroe̩r kʼi dʼo̩gba Raba le̩,"
JOS,13,26,"kpai akwo He̩shbo̩n wa Ramat-mizpe kpai Betonim, kpai akwo Mahanaim wa ane̩ Debir:"
JOS,13,27,"kpai ef o̩go̩ Be̩t-haram kpai Be̩t-nimra kpai Suko̩t kpai Zafo̩n kpai ojane̩ Sihon, onu He̩shbon, ki bo̩bo̩ le̩, Jo̩rdan chʼalo̩me̩-wñ gbogbo wʼukpoji ohimini Chine̩re̩t ejudaba Jo̩rdan o̩wo̩ olodudu."
JOS,13,28,E-le̩ chʼe̩wñ ogu abo Gad likpa akwo̩ra unyi akwo̩ra unyi-ma ewo ewo-wa kpai ikpo unyi ikpo unyi-wñ.
JOS,13,29,Oñ Mose̩s ño̩ ko e̩wñ ñw abo ukpe̩reji o̩lo̩pu Manasa ge̩; ma kpe̩ ñw ukpe̩reji abo o̩lo̩pu Manasa akwo̩ra unyi akwo̩ra unyi-ma.
JOS,13,30,"Alo̩me̩-ma te̩ akwo Mahanaim, o̩chaka Beshan kpai o̩chaka ojane̩ O̩g, onu Beshan, kpai adogbe Jair chaka, ewo o̩gbo̩ me̩ta ki jo̩ Beshan le̩;"
JOS,13,31,"kpai ukpe̩reji Gilead kpai Ashtaro̩t kpai Edrei, ewo ojane̩ O̩g efu Beshan, abo e-le̩ chʼutodu Makir o̩ma Manasa, owñ chʼukpe̩reji abo Makir ikpo unyi ikpo unyi-ma."
JOS,13,32,"E-le̩ chʼe̩wñ ogu ki Mose̩s kpe̩ egbili Moab, udaba Jo̩rdan o̩wo̩ olodudu le̩."
JOS,13,33,"Mose̩s muda dʼe̩wñ ogu du ñw abo o̩lo̩pu Lifai n: Jihofa, O̩jo̩ e-Israe̩l, chʼe̩wñ ogu e-ma, alu kʼi ka ñwu ma le̩."
JOS,14,1,"E̩wñ ogu kʼabo Israe̩l gba oj ane̩ Kenan, owñ chʼe-kʼE̩leaza atama le̩ kpai Jo̩shua, o̩ma Nun, kpai abo ku ma dʼoji dufu ef amata o̩lo̩pu o̩lo̩pu abo Israe̩l kpe̩ ñwu ma."
JOS,14,2,"Alu kʼanya ku ma ro̩ je̩ ñw e̩ne̩ne̩ne̩ne̩, alu le̩ oñ e̩wñ ogu-wñ de̩, alu ki Jihofa ñwa ñwu Mose̩s, todu abo o̩lo̩pu me̩la le̩ kpai ukpe̩reji o̩lo̩pu ki noji-wñ ge̩."
JOS,14,3,Todu Mose̩s mʼe̩wñ ogu abo o̩lo̩pu meji kpai ukpe̩reji o̩lo̩pu ki bo̩ le̩ ko ñwu ma ejudaba Jo̩rdan me̩; i muda kʼe̩wñ ogu ñw abo Lifai je̩ kpai ama n.
JOS,14,4,"Todu abo Jose̩f chʼo̩lo̩pu meji, Manasa kpai Ifraim; ma la dʼukpe̩ du ñw abo Lifai oj ane̩ le̩ n, chai ewo kʼama ki dodo efu-wñ, kpai adogbe adogbe-wñ tod ame̩wño̩re̩-ma kpai ane̩-ma."
JOS,14,5,Abo Israe̩l che alu ki Jihofa ñwa ñwu Mose̩s; ma fʼane̩ le̩ kpe̩.
JOS,14,6,"Tak abo Juda te̩me̩ru Jo̩shua Gilgal; oñ Kele̩b, o̩ma Jefune e̩ne̩ Kiniz le̩, ka ñw u kakini, Uwe̩ chema o̩la-mi kpai uwe̩ ki Jihofa ko̩la ñwu Mose̩s Kede̩sh-barnea le̩."
JOS,14,7,O̩do̩-mi jo̩ o̩gbo̩ meji e̩gba ki Mose̩s adu Jihofa le̩ kpe̩ mi kwo Kede̩sh-barnea nyʼatʼane̩-i; tak u mʼohi o̩la le̩ du dabi wa ñw u alu ki de̩ ef e̩do̩-mi.
JOS,14,8,Amo̩maye-mi ku ma mute̩gu le bʼumi la je̩ ñw e̩do̩ amone̩-i muya; omi tu Jihofa O̩jo̩-mi ubi ogbolo.
JOS,14,9,"Taku Mose̩s fugo̩ o̩jo̩ le̩ kakini, Ane̩ ugbo kʼe̩re̩-mi mane̩ le le̩ ache e̩wñ ogu ñwu mi kpai amo̩ma-mi ogbegbele̩ chuu, todabu kʼu tu Jihofa O̩jo̩-wñ ubi o̩gbolo."
JOS,14,10,"Fai, e̩ go ke, Jihofa la fejute̩ mi kʼu deju o̩do̩ o̩gbo̩ meji nyoke me̩lu-i alu kʼi ka le̩, owñ chʼakwe̩gba ki Jihofa kʼo̩la le̩ ñwu Mose̩s, gbogbo abu kʼabo Israe̩l nalule̩ ef aje̩tachi le̩; fai, e̩ la go, o̩do̩-mi jo̩ o̩gbo̩ me̩le̩ nyoke me̩lu eñini-i."
JOS,14,11,"Ukpahiu-mi dʼalu ki de̩ o̩jo̩ ki Mose̩s kpe̩ mi uche̩ le̩ tʼeñini; abe̩le̩ ukpahiu-mi de̩ tʼeñini-i, dagba i chʼutodu ogu eja, kpai elelo lewa."
JOS,14,12,"Todule̩, fai e̩ dʼane̩ uwo ki Jihofa kʼo̩la-wñ o̩jo̩ le̩ ñwu mi; todu uwe̩ gbʼinabali o̩jo̩ le̩ alu kʼamAnak kpai ewo ewo ki nana ki nʼaku jʼo̩mo̩; ikani Jihofa adʼugbo mi kʼu nane ma dufu alu ki Jihofa ka le̩."
JOS,14,13,"Taki Jo̩shua kadua ñw u; oñ i mu He̩bro̩n du ñwu Kele̩b, o̩ma Jefune, kʼi mud e̩wñ o̩gu-wñ."
JOS,14,14,"Todule̩ He̩bro̩n mud e̩wñ ogu Kele̩b o̩ma Jefune, e̩ne̩ Kiniz le̩, gbogbo tʼeñini, todabu kʼi tu Jihofa O̩jo̩ abo Israe̩l ubi o̩gbolo."
JOS,14,15,Odu He̩bro̩n ko̩ Kiriat-arba igbele; Arba le̩ chʼe̩ne̩ kʼi tu ma le ef abo Anak le̩. Tak ane̩ le̩ ñmi ñw ogu.
JOS,15,1,"Oñ anya ku ma ro̩ todu abo o̩lo̩pu Juda likpa alu kʼakwo̩ra unyi akwo̩ra unyi-ma le̩ je̩ kado alo̩me̩ Ido̩m, gbogbo wʼaje̩tachi Zin o̩wo̩ o̩pata o̩gane̩, ugbo ukpoji o̩pata o̩gane̩ le̩."
JOS,15,2,"Alo̩me̩-ma o̩wo̩ o̩pata o̩gane̩ le̩ la te̩ akwo ukpoji Ohimini Omu, owñ chʼakwo okpo ki akpejuru o̩wo̩ o̩pata o̩gane̩;"
JOS,15,3,"oñ i akwʼo̩mo̩ le rʼo̩wo̩ o̩pata o̩gane̩ ate̩gu Akrabim, tak i alale o̩mo̩ nyi Zin, tak i ate̩gu lʼo̩wo̩ o̩pata o̩gane̩ Kede̩sh-barnea, tak i alale me̩ru He̩zro̩n, kʼi te̩gu nyi Adar, tak i rida anyi Karka,"
JOS,15,4,"oñ i alale o̩mo̩ anyi Azmo̩n, tak i akpoji aji Ijipti le̩; eledufu alo̩me̩-wñ la dʼohimini abadi: e-le̩ la chʼalo̩me̩-me̩ o̩wo̩ o̩pata o̩gane̩."
JOS,15,5,"Alo̩me̩-wñ o̩wo̩ olodudu chʼOhimini Omu, gbogbo wʼade Jo̩rdan kpai ohimini le̩. Tak alo̩me̩-wñ o̩wo̩ o̩pata ate̩ te̩ akwo okpo Ohimini Omu kʼi dʼade Jo̩rdan le̩;"
JOS,15,6,"oñ alo̩me̩ le̩ ate̩gu nyi Be̩t-hogla, tak i alale o̩wo̩ o̩pata ate̩ Be̩t-araba; oñ alo̩me̩-wñ te̩ kad okuta Bohan, o̩ma Rube̩n le̩;"
JOS,15,7,"tak alo̩me̩ le̩ anyi Debir kwo o̩go̩ Ekor, abe̩le̩ i arida tʼo̩wo̩ o̩pata ate̩ akpejuru Gilgal, kʼi me̩ru ate̩gu Adumim, e-ki dʼo̩wo̩ o̩pata o̩gane̩ aji le̩; tak alo̩me̩-wñ alale nyʼugbo omi En-shime̩sh, eledufu-wñ la de̩ E̩n-roge̩l;"
JOS,15,8,"tak alo̩me̩-wñ ate̩gu lʼo̩go̩ o̩ma Hino̩m lʼakolo e̩ne̩ Je̩bius le̩, (e-le̩ che Je̩rusale̩m); tak alo̩me̩ le̩ mute̩gu tʼoji uwo kʼi dʼo̩gba o̩go̩ Hino̩m o̩wo̩ olane̩ le̩, owñ chʼe-ki dʼukpoji ukpolo Refaim o̩wo̩ o̩pata ate̩ le̩;"
JOS,15,9,"tak alo̩me̩ le̩ te̩ akwo oj uwo le̩ wa ugbo e̩bi omi Neftoa, oñ i ledufu nyʼewo ewo oj uwo Efro̩n; tak i rida kwʼo̩mo̩ anyi Beala (owñ le̩ che Kiriat-jearim),"
JOS,15,10,"tak alo̩me̩-wñ arida akwo Beala tʼo̩wo̩ olane̩ anyi uwo Seir, tak i alale o̩mo̩ ale akolo uwo uwo Jearim o̩wo̩ o̩pata ate̩ (owñ le̩ che Chesalo̩n), tak i agwo̩ru nyi Be̩t-shimesh, oñ i alale iba Timna;"
JOS,15,11,"tak alo̩me̩-wñ ledufu anyi akolo E̩kro̩n o̩wo̩ o̩pata ate̩, tak alo̩me̩-wñ te̩ gbogbo wa Shikeron, oñ i alale o̩me̩ nyi uwo Beala, tak i ledufu Jabnee̩l; eledufu alo̩me̩-wñ akpoji o̩la ohimini le̩."
JOS,15,12,"Tak alo̩me̩-wñ o̩wo̩ olane̩ che Ohimini Elile, kpai o̩la-wñ. E-le̩ chʼalo̩me̩ abo Juda ale daka, alu kʼakwo̩ra unyi akwo̩ra unyi-ma de̩."
JOS,15,13,"Tak i mʼukpe̩ ʼka du ñwu Kele̩b, o̩ma Jefune le̩, ef abo Juda, alu kʼo̩la ki Jihofa ñwa ñwu Jo̩shua de̩, owñ che Kiriat-arba, owñ che He̩bro̩n, (Arba le̩ chʼata Anak)."
JOS,15,14,"Taku Kele̩b fʼamo̩ma Anak me̩ta ne kwʼo̩mo̩ dufu, ama che Sheshai kpai Ahinmu kpai Talmai, amo̩ma Anak le̩."
JOS,15,15,Tak i mute̩gu kwʼo̩mo̩ nyʼakobo̩ abo ku ma dodo Debir; odu Debir igbele la ko̩ Kiriat-sefe̩r.
JOS,15,16,"Taku Kele̩b kakini, E̩ne̩ ki fu Kiriat-sefe̩r gulo̩, kʼi mʼu gba, nadu Aksa o̩ma-mi ñw u kʼi chʼo̩ya-wñ."
JOS,15,17,"Oñ O̩tnie̩l o̩ma Kenaz, o̩maye Kele̩b, fʼu du; tak i mu Aksa o̩ma-wñ du ñw u chʼo̩ya-wñ."
JOS,15,18,"Oñ e̩gba kʼonobule̩ le̩ lewa i kʼo̩ e̩che̩ nyʼugbo ata-wñ kʼi bi ane̩ʼka; oñ onobule̩ le̩ mudachi bʼoji o̩ke̩ke̩te̩-wñ te̩, taki Kele̩b ka ñw u kakini, E̩wñ dʼuwe̩ e̩do̩?"
JOS,15,19,"Oñ i kakini, E̩ dʼe̩nyo̩ʼka ñwu mi; abu kʼuwe̩ mʼane̩ o̩wo̩ o̩pata o̩gane̩ du ñwu mi, e̩ ki ño̩ kʼe̩bi e̩bi omi ñwu mi ge̩. Tak i mʼe̩bi omi o̩wo̩ ate̩ kpai o̩wo̩ o̩gane̩ ko ñw u."
JOS,15,20,"E-le̩ chʼe̩wñ ogu abo o̩lo̩pu Juda, likpa alu kʼakwora unyi akwo̩ra unyi-ma de̩."
JOS,15,21,Oñ ewo ewo abo o̩lo̩pu Juda akwo ukpoji-wñ o̩wo̩ alo̩me̩ Ido̩m o̩wo̩ o̩pata o̩gane̩ le̩ che Kabzee̩l kpai Ede̩r kpai Jagur
JOS,15,22,kpai Kina kpai Dimona kpai Adada
JOS,15,23,kpai Kede̩sh kpai Hazo̩r kpai Itnan
JOS,15,24,kpai Zif kpai Tele̩m kpai Bealo̩t
JOS,15,25,"kpai Hazo̩r-hadata kpai Keriot-he̩zro̩n (owñ le̩ che Hazo̩r),"
JOS,15,26,Amam kpai Shema kpai Molada
JOS,15,27,kpai Hazar-gada kpai He̩shmo̩n kpai Be̩t-pe̩le̩t
JOS,15,28,"kpai Hazar-shual kpai Birshiba kpai Biziotia,"
JOS,15,29,Beala kpai Iim kpai Eze̩m
JOS,15,30,kpai E̩ltolad kpai Chesil kpai Ho̩rma
JOS,15,31,kpai Ziklag kpai Madmana kpai Sansana
JOS,15,32,"kpai Le-bao̩t kpai Shilhim kpai Ain kpai Rimo̩n: o̩chaka ewo le̩ che ogu nyoke me̩la, manyu ikpo unyi ikpo unyi-ma ge̩."
JOS,15,33,Oj ane̩ o̩go̩ Eshtaol kpai Zora kpai Ashna
JOS,15,34,kpai Zanoa kpai En-ganim kpai Tapua kpai Enam;
JOS,15,35,Jarmut kpai Adulam kpai Soko kpai Azika
JOS,15,36,kpai Shaaraim kpai Adi-taim kpai Gedera kpai Gederotaim: ewo me̩gwe̩le̩ manyu ikpo unyi ikpo unyi-ma.
JOS,15,37,Zenan kpai Hadasha kpai Midgal-gad
JOS,15,38,kpai Dilean kpai Mizpa kpai Jo̩ktee̩l
JOS,15,39,kpai Lakish kpai Bo̩zkat kpai Eglo̩n
JOS,15,40,"kpai Kabon kpai Laman kpai Chitlish,"
JOS,15,41,kpai Gedero̩t kpai Be̩t-dago̩n kpai Naama kpai Make̩da: ewo me̩gwe̩fa manyu ikpo unyi ikpo unyi-ma.
JOS,15,42,Libna kpai Ete̩r kpai Ashan
JOS,15,43,"kpai Ifta kpai Ashna kpai Nerib,"
JOS,15,44,kpai Keila kpai Akzib kpai Maresha: ewo me̩la manyu ikpo unyi ikpo unyi-ma.
JOS,15,45,E̩kro̩n manyu adogbe adogbe-wñ kpai ikpo unyi ikpo unyi-wñ;
JOS,15,46,"akwo E̩kro̩n gbogbo wa ohimini abadi, e-du ki jʼakolo̩ Ashdo̩d, manyu ikpo unyi ikpo unyi-ma."
JOS,15,47,Ashdo̩d manyu adogbe adogbe-wñ kpai ikpo unyi ikpo unyi-wñ; Gaza manyu adogbe adogbe-wñ kpai ikpo unyi ikpo unyi-wñ; gbogbo wa aji Ijipti kpai Ohimini Elile kpai o̩la-wñ ge̩.
JOS,15,48,"Oñ oj ane̩ uwo le̩, Shamir kpai Jatir kpai So̩ko̩"
JOS,15,49,kpai Dana kpai Kiriat-sana (owñ le̩ che Debir)
JOS,15,50,kpai Anab kpai Eshtemo kpai Anim
JOS,15,51,kpai Goshe̩n kpai Holon kpai Gilo: ewo me̩gwaka manyu ikpo unyi ikpo unyi-ma.
JOS,15,52,Arab kpai Duma kpai Eshan
JOS,15,53,kpai Janim kpai Be̩t-tapua kpai Afeka
JOS,15,54,kpai Humta kpai Kiriat-arba (owñ le̩ che He̩bro̩n) kpai Zior: ewo me̩la manyu ikpo unyi ikpo unyi-ma.
JOS,15,55,Mao̩n kpai Karme̩l kpai Zif kpai Juta
JOS,15,56,kpai Je̩zree̩l kpai Jokdeam kpai Zanoa
JOS,15,57,kpai Rein kpai Gibea kpai Timna: ewo me̩gwa manyu ikpo unyi ikpo unyi-ma.
JOS,15,58,Halhul kpai Be̩t-zur kpai Gedo̩r
JOS,15,59,kpai Maarat kpai Be̩t-ano̩t kpai E̩lteko̩n: ewo me̩fa manyu ikpo unyi ikpo unyi-ma.
JOS,15,60,Kiriat-beal (owñ che Kiriat-jearim) kpai Raba: ewo meji manyu ikpo unyi ikpo unyi-ma.
JOS,15,61,"Ef aje̩tachi le̩ ge̩, Be̩t-araba kpai Midin kpai Sekaka"
JOS,15,62,kpai Nibshan kpai Ewo Omu le̩ kpai E̩nge̩di: ewo me̩fa manyu ikpo unyi ikpo unyi-ma.
JOS,15,63,Abo Israe̩l muda neke ne abo Je̩bius ku ma dodo Je̩rusale̩m le̩ dufu n: abe̩le̩ oñ abo Je̩bius le̩ dodo kpenyu abo Juda Je̩rusale̩m o̩mo̩ gbogbo tʼeñini.
JOS,16,1,"Oñ anya ku ma ro̩ je̩ ñw abo Jose̩f je̩ akwo Jo̩rdan ame̩ru Je̩riko gbogbo wa o̩gba e̩ga Je̩riko o̩wo̩ olodudu, nyʼef aje̩tachi ugbo ku ma te̩gu kwo Je̩riko ale tʼane̩ uwo Be̩te̩l le̩;"
JOS,16,2,"oñ i akwo Be̩te̩l anyi Luz, oñ i alale o̩mo̩ tʼalo̩me̩ abo Arki, Ataro̩t;"
JOS,16,3,"tak i agwo̩ru tʼo̩wo̩ olane̩ anyi alo̩me̩ abo Je̩fle̩t, gbogbo wʼalo̩me̩ Be̩t-ho̩ro̩n e-o̩gane̩, gbogbo wa Geze̩r, eledufu-wñ la dʼo̩la Ohimini."
JOS,16,4,"Oñ abo Jose̩f, Manasa kpai Ifraim mʼe̩wñ ogu e-ma gba."
JOS,16,5,"Alo̩me̩ abo Ifraim akwo̩ra unyi akwo̩ra unyi-ma la de̩: o̩me̩ e̩wñ ogu-ma o̩wo̩ olodudu chʼAtaro̩t-adar, gbogbo wa Be̩t-ho̩ro̩n e-ate̩,"
JOS,16,6,"tak alo̩me̩-wñ akwo o̩mo̩ rʼo̩wo̩ olane̩ anyi Mikmatat o̩wo̩ o̩pata ate̩; tak alo̩me̩-wñ arida tʼo̩wo̩ olodudu wa Taanat-shailo, oñ i alale o̩mo̩ o̩wo̩ olodudu anyi Janoa,"
JOS,16,7,"tak i agwo̩ru akwo Janoa nyi Ataro̩t kpai Naara, oñ i te̩ gbogbo wa Je̩riko, tak i ledufu o̩la Jo̩rdan."
JOS,16,8,"Akwo Tapua alo̩me̩-wñ ale tʼo̩wo̩ olane̩ gbogbo wa aji Kana; eledufu-wñ la dʼo̩la ohimini. E-le̩ chʼe̩wñ ogu abo o̩lo̩pu Ifraim likpa akwo̩ra unyi akwo̩ra unyi-ma,"
JOS,16,9,"manyu ewo ewo ku ma date̩ ñw abo Ifraim alumeji e̩wñ ogu abo Manasa, ewo ewo le̩ chaka manyu ikpo unyi ikpo unyi-ma."
JOS,16,10,"Ma nʼabo Kenan ku ma dodo Geze̩r dufu n: abe̩le̩ abo Kenan muda dodo alumeji abo Ifraim gbogbo tʼeñini, ma muda chʼamadu ku ma re̩ ma."
JOS,17,1,"Ukpe̩ kʼanya je̩ ñw abo o̩lo̩pu Manasa le̩ de̩, todu owñ chʼo̩ma o̩gba Jose̩f. Abu ku Makir, o̩mo̩gba Manasa, kʼi chʼata Gilead le̩, chʼagbiti o̩gu, ma kpe̩ Gilead kpai Beshan ñw u."
JOS,17,2,"Abe̩le̩ anya je̩ ñw abo Manasa kibo̩ alu kʼakwo̩ra unyi akwo̩ra unyi-ma de̩, todu amo̩ma Abieze̩r kpai todu amo̩ma Hele̩k kpai todu amo̩ma Asrie̩l kpai todu amo̩ma She̩ke̩m kpai todu amo̩ma Hefe̩r kpai todu amo̩ma Shemida; abo e-le̩ chʼamo̩ma e̩ne̩ke̩le̩ Manasa o̩ma Jose̩f akwo̩ra unyi akwo̩ra unyi-ma."
JOS,17,3,"Ama Ze̩lo̩fe̩had, o̩ma Hefe̩r, o̩ma Gilead, o̩ma Makir, o̩ma Manasa le̩, muda nʼo̩ma e̩ne̩ke̩le̩ n, chai abobule̩; odu amo̩ma-wñ onobule̩ la de̩: Mala kpai Noa kpai Hogla kpai Milka kpai Tirza."
JOS,17,4,"Tak ama lewa o̩gba E̩leaza atama le̩ kpai o̩gba Jo̩shua, o̩ma Nun kpai o̩gba amidachi le̩, oñ ma kakini, Jihofa ñwa ñwu Mose̩s kʼi du e̩wñ ogu ñw a je̩ manyu amo̩maye-wa e̩ne̩ke̩le̩. Abe̩le̩ i kʼe̩wñ ogu ñwu ma je̩ ef amo̩maye ata-ma alu ki Jihofa ñwate̩."
JOS,17,5,"Abe̩le̩ Manasa je̩ iku me̩gwa manyʼane̩ Gilead kpai Beshan, e-ki dʼudaba Jo̩rdan;"
JOS,17,6,todabu kʼamo̩ma Manasa onobule̩ nʼe̩wñ ogu manyʼamo̩ma-wñ e̩ne̩ke̩le̩. Oñ amo̩ma e̩ne̩ke̩le̩ Manasa kibo̩ ne̩ ane̩ Gilead.
JOS,17,7,"Oñ alo̩me̩ Manasa te̩ akwo Ashe̩r wa Mikmetat, e-ki dʼo̩gba She̩ke̩m le̩; tak alo̩me̩ le̩ lale rʼo̩wo̩ awo̩to̩ wʼugbo abo ku ma dodo E̩n-tapua."
JOS,17,8,"Manasa ne̩ ane̩ Tapua le̩, abo Ifraim muda ne̩ Tapua kʼi dʼalo̩me̩ Manasa le̩."
JOS,17,9,"Tak alo̩me̩-wñ gwo̩ru nyʼaji Kana, o̩wo̩ o̩pata o̩gane̩ aji le̩. Ifraim nʼewo ewo e-le̩ ef ewo ewo Manasa. Tak alo̩me̩ Manasa dʼo̩wo̩ o̩pata ate̩ aji le̩, oñ i ledufu o̩la ohimini;"
JOS,17,10,"o̩wo̩ o̩pata o̩gane̩-wñ chʼe-Ifraim, o̩wo̩ o̩pata ate̩-wñ la chʼe-Manasa, Ohimini le̩ chʼalo̩me̩-wñ; oñ i te̩ kado Ashe̩r o̩wo̩ o̩pata ate̩ kpai Isakar o̩wo̩ olodudu."
JOS,17,11,Efu Isakar kpai Ashe̩r le̩ Manasa ño̩ ne̩ Be̩t-shean kpai adogbe adogbe-wñ kpai Ibleam kpai adogbe adogbe-wñ kpai abo ku ma dodo Do̩r kpai adogbe adogbe-wñ kpai abo ku ma dodo E̩ndo̩r kpai adogbe adogbe-wñ kpai abo ku ma dodo Taanak kpai adogbe adogbe-wñ kpai abo ku ma dodo Me̩gido kpai adogbe adogbe-wñ owñ chʼotete me̩ta le̩.
JOS,17,12,I chaka dʼabe̩le̩ abo Manasa neke ne abo ewo le̩ dufu n; abo Kenan la neku edodo oj ane̩ le̩ chuu.
JOS,17,13,"Oñ i lewatu e̩gba kʼabo Israe̩l fʼukpahiu ne̩, ma je̩ ñw abo Kenan che uko̩lo̩ ire̩ ñwu ma, oñ ma ma ne ma dufu hioko n."
JOS,17,14,"Tak amo̩ma Jose̩f ka ñwu Jo̩shua kakini, Abu ku chʼo̩wo̩ one̩ e̩wñ chi kʼe̩ dʼukpe̩ okate kʼanya je̩ ñwu mi ki chʼe̩wñ ogu kʼu naje̩? todu Jihofa te̩tade̩nyo̩ ñwu mi akwoubi"
JOS,17,15,"Taki Jo̩shua ka ñwu ma kakini, Iche̩wñ kʼuwe̩ chʼo̩wo̩ one̩, mute̩gu nyʼefoko o̩mo̩ kʼe̩ da ñw o̩la-we̩ oj ane̩ abo Pe̩re̩z kpai e-abo Refaim o̩mo̩, abu kʼane̩ uwo Ifraim ma nʼuña ñw e̩ n."
JOS,17,16,"Tak abo Jose̩f kakini, Ane̩ uwo le̩ nʼuña bʼuwa jo̩ n; abo Kenan ku ma dodo oj ane̩ o̩go̩ chaka chene̩ o̩kogu ebije, tʼabo ku ma jo̩ Be̩t-shean kpai adogbe adogbe-wñ, tʼabo ku ma jo̩ ef o̩go̩ Je̩zree̩l."
JOS,17,17,"Taku Jo̩shua ka ñw abo unyi Jose̩f, owñ che Ifraim kpai Manasa le̩, kakini, Uwe̩ chʼamone̩ ki wewe, e̩ laño̩ nʼukpahiu nana; i chʼukpe̩ okate kʼanya je̩ oñ uwe̩ ane̩ n,"
JOS,17,18,"ane̩ uwo le̩ lañʼachʼe-we̩ ge̩, todu dagba i chʼefoko, uwe̩ la adarinyo̩, kʼuwe̩ ane̩ o̩mo̩ gbogbo wʼukpoji-wñ otitala; todu uwe̩ anʼabo Kenan dufu, dagba ma chaka ne̩ o̩kogu e-ebije, dagba ma chaka gbiti."
JOS,18,1,"Tak abo̩gbadu Israe̩l chaka kʼo̩la-ma jeju Shailo, oñ ma fʼunyabo ujeju fa o̩mo̩; ane̩ le̩ chʼedolo te̩ o̩gba-ma."
JOS,18,2,O̩lo̩pu mebie la bo̩ ef abo Israe̩l ku ma ma kpe̩ e̩wñ ogu ñwu ma tan.
JOS,18,3,"Taki Jo̩shua ka ñw abo Israe̩l kakini, Gbogbo nyʼe̩gba oñ ame̩ ache e̩ne̩gbo ku me̩ we enyʼejefu agba ane̩ e-ki Jihofa, O̩jo̩ e-amata-me̩, ko ñwu me̩ kade ta?"
JOS,18,4,"Me̩ chi one̩ me̩ta e̩ta ef o̩lo̩pu-me̩ okoke ñw o̩la-me̩, tak u nakpe̩ ma uche̩, kʼama ki kwane̩ ku ma te̩le oj ane̩ le̩ du, ku ma fʼu jiwe alu ku ma aje̩ e̩wñ ogu-ma; tak ama ki wʼugbo mi."
JOS,18,5,"Tak ama ki fʼu kpe̩ ukpe̩ mebie, Juda ki gugu ej o̩me̩-wñ o̩wo̩ o̩pata o̩gane̩ le̩ waa, oñ abo unyi Jose̩f ki gugu alo̩me̩-wñ o̩wo̩ o̩pata ate̩."
JOS,18,6,"Ame̩ ki jiwe ane̩ le̩ kʼi chʼukpe̩ mebie, oñ me̩ dʼo̩lubutu ujiwe le̩ wʼugbo mi; tak u naranya todu me̩ o̩gba Jihofa O̩jo̩-wa emi."
JOS,18,7,"Abo Lifai nʼukpe̩ du efu-me̩ n, todu uko̩lo̩ atama Jihofa eche chʼe̩wñ ogu e-ma; Gad kpai Rube̩n kpai ukpe̩reji abo o̩lo̩pu Manasa la mʼe̩wñ ogu e-ma gba eju-daba Jo̩rdan o̩wo̩ olodudu le̩, owñ chʼe-ki Mose̩s, adu Jihofa, ko ñwu ma."
JOS,18,8,"Tak aboke̩le̩ le̩ kwane̩, oñ ma le ma; oñ Jo̩shua ñwa ñw abo ku ma nyʼajiwe ane̩ le̩ kakini, Lo, ku me̩ te̩le oj ane̩ le̩ du, ku me̩ fʼu jiwe alu ki de̩ ku me̩ mudabi wʼugbo mi; tak u naranya todu me̩ o̩gba Jihofa Shailo emi."
JOS,18,9,"Tak aboke̩le̩ le̩ le, oñ ma fʼoj ane̩ le̩ le chaka, oñ ma fʼu jiwe̩ ewo ewo, kʼi chʼukpe̩ mebie, nyʼef ubuku; taku ma lewa uru Shailo ugbo Jo̩shua,"
JOS,18,10,"taki Jo̩shua fʼanya ro̩ todu ma efu Shailo o̩gba Jihofa le̩; o̩mo̩ Jo̩shua la fʼane̩ le̩ kpe̩ ñw abo Israe̩l, e̩ne̩ne̩ne̩ne̩ nʼukpe̩-wñ."
JOS,18,11,"Tak anya abo o̩lo̩pu Be̩njamin je̩ alu kʼakwo̩ra unyi akwo̩ra unyi-ma de̩, oñ alo̩me̩ ukpe̩ e-ma ledufu agbagba abo Juda kpai abo Jose̩f."
JOS,18,12,"Alo̩me̩-ma o̩wo̩ o̩pata ate̩ te̩ kwo o̩la Jo̩rdan; tak alo̩me̩-wñ le akolo Je̩riko o̩wo̩ o̩pata ate̩, oñ i mute̩gu le gu ef ane̩ uwo du tʼo̩wo̩ olane̩; ukpoji-wñ la chʼaje̩tachi Be̩t-afe̩n."
JOS,18,13,"Tak alo̩me̩ le̩ kwʼo̩mo̩ lale nyi Luz (owñ le̩ che̩ Be̩te̩l) o̩wo̩ o̩pata o̩gane̩-wñ, tak alo̩me̩-wñ agwo̩ru nyʼAtaro̩t-adar nyʼoj uwo kʼi dago o̩wo̩ o̩pata o̩gane̩ Be̩t-horo̩n e-o̩gane̩."
JOS,18,14,"Tak alo̩me̩-wñ te̩ kwʼo̩mo̩ oñ i murida o̩wo̩ olane̩ le rʼo̩wo̩ o̩pata o̩gane̩, akwugbo uwo kʼi dago o̩gba Be̩t-ho̩ro̩n o̩wo̩ o̩pata o̩gane̩; oñ ukpoji-wñ che Kiriat-beal (owñ le̩ che Kiriat-jearim), ewo abo Juda i che. E-le̩ chʼo̩me̩-wñ o̩wo̩ olane̩."
JOS,18,15,O̩wo̩ o̩pata o̩gane̩-wñ la te̩ kwʼukpoji Kiriat-jearim otitala; tak alo̩me̩-wñ ale tʼo̩wo̩ olane̩ nyʼe̩bi omi Neftoa;
JOS,18,16,"tak alo̩me̩-wñ agwo̩ru nyʼotitala uwo kʼi dago o̩gba o̩go̩ o̩ma Hino̩m, e-kʼi dʼef o̩go̩ Refaim o̩wo̩ o̩pata ate̩-wñ tak i agwo̩ru lʼef o̩go̩ Hino̩m tʼakolo abo Je̩bius o̩wo̩ o̩pata o̩gane̩, oñ i agwo̩ru alo tʼE̩n-rogel;"
JOS,18,17,"tak i te̩ alo tʼo̩wo̩ o̩pata ate̩ ki ledufu E̩n-shime̩sh, tak i kwʼo̩mo̩ le rʼo̩wo̩ Ge̩lilo̩t kʼi me̩ru ate̩gu Adumim le̩; tak i gwo̩ru nyʼokuta Bohan, o̩ma Rube̩n le̩;"
JOS,18,18,"tak i adabʼo̩mo̩ jo̩ lale tʼotete ki kpejuru Araba o̩wo̩ o̩pata ate̩, tak i agwo̩ru nyʼAraba;"
JOS,18,19,oñ alo̩me̩ le̩ dabʼo̩mo̩ jo̩ lale nyi Be̩t-hogla o̩wo̩ o̩pata ate̩-wñ; oñ alo̩me̩-wñ kpoji okpo ki dʼo̩wo̩ o̩pata ate̩ Ohimini Omu alu Jo̩rdan o̩wo̩ o̩pata o̩gane̩-wñ: alo̩me̩-wñ o̩wo̩ o̩pata o̩gane̩ de̩.
JOS,18,20,Taki Jo̩rdan mud alo̩me̩-wñ o̩wo̩ olodudu. E-le̩ chʼe̩wñ ogu abo o̩lo̩pu Be̩njamin akwo̩ra unyi akwo̩ra unyi-ma alu kʼalo̩me̩-ma le daka.
JOS,18,21,"Oñ ewoewo abo o̩lo̩pu Be̩njamin, akwo̩ra unyi akwo̩ra unyi-ma, che Je̩riko kpai Be̩t-hogla kpai Eme̩k-keziz"
JOS,18,22,kpai Be̩t-araba kpai Ze̩ma-raim kpai Be̩te̩l
JOS,18,23,kpai Afim kpai Para kpai Ofra
JOS,18,24,kpai Chefar-amoni kpai O̩fni kpai Geba: ewo me̩gweji manyʼikpo unyi ikpo unyi-ma:
JOS,18,25,Gibeon kpai Rama kpai Birot
JOS,18,26,kpai Mizpe kpai Che̩fira kpai Moza
JOS,18,27,kpai Reke̩m kpai Irpe̩e̩! kpai Tarala
JOS,18,28,"kpai Zela, kpʼEle̩f kpai Je̩bius (owñ che Je̩rusale̩m), kpai Gibeat kpai Kiriat: ewo ewo me̩gwe̩le̩ manyʼikpo unyi ikpo unyi-ma. E-le̩ chʼe̩wñ ogu abo o̩lo̩pu Be̩njamin akwo̩ra unyi akwo̩ra unyi-ma."
JOS,19,1,"Tak anya ekeji ku ma ro̩ je̩ todu Simeo̩n, owñ chʼutodu abo o̩lo̩pu Simeo̩n akwo̩ra unyi akwo̩ra unyi-wñ; e̩wñ ogu-wñ la dʼalumeji e̩wñ ogu amo̩ma Juda."
JOS,19,2,"E̩wñ ku ma ne̩ tod e̩wñ ogu-ma la de̩, Birshiba kpai Shiba kpai Molada"
JOS,19,3,kpai Hazar-shual kpai Bala kpai Eze̩m
JOS,19,4,kpai E̩ltolad kpai Betul kpai Ho̩rma
JOS,19,5,kpai Ziklag kpai Be̩t-markabot kpai Hazar-susa
JOS,19,6,kpai Be̩t-labao̩t kpai Sharuhen; ewo me̩gwe̩ta manyʼikpo unyi ikpo unyi-ma;
JOS,19,7,Ain kpai Rimo̩n kpai Ete̩r kpai Ashan: ewo me̩le̩ manyʼikpo unyi ikpo unyi-ma;
JOS,19,8,manyʼikpo unyi ikpo unyi du ki le ewo ewo-i daka gbogbo nyi Bealat-bie̩r kpai Rama e-o̩wo̩ o̩pata o̩gane̩ ge̩. E-le̩ chʼe̩wñ ogu abo o̩lo̩pu Simeo̩n akwo̩ra unyi akwo̩ra unyi-wñ.
JOS,19,9,"E̩wñ ogu amo̩ma Simeo̩n le̩ kwʼef ane̩ kʼanya je̩ ñw abo Juda; todu ukpe̩ amo̩ma Juda le̩ gbe̩ tu ma le, todule̩ oñ amo̩ma Simeo̩n ne̩ e̩wñ ogu ef e̩wñ ogu e-ma le̩."
JOS,19,10,Tak anya e̩ke̩ta je̩ todu amo̩ma Ze̩biulo̩n akwo̩ra unyi akwo̩ra unyi-wñ. Oñ alo̩me̩ e̩wñ ogu-ma te̩ gbogbo wa kado Sarid;
JOS,19,11,"tak alo̩me̩-wñ te̩gu tʼo̩wo̩ olane̩ alo tu Mareala, oñ i le kado Dabeshe̩t, tak i te̩ kad aji kʼi dʼo̩gba Jokneam;"
JOS,19,12,akwo Sarid i murida le rʼowe̩ olodudu nyʼalo̩me̩ Chislo̩t-tabor;
JOS,19,13,"akwʼo̩mo̩ i anyi Dabe̩rat, tak i ate̩gu nyi Jafia; akwʼo̩mo̩ i dabo̩jo̩ lʼo̩wo̩ olodudu anyi Gat-he̩fe̩r, anyi E̩t-kazin, oñ i ledufu Rimon e-kʼi ate̩ gbogbo wa kado Nea;"
JOS,19,14,tak alo̩me̩-wñ dagbala lʼo̩wo̩ o̩pata ate̩-wñ anyi Hanato̩n; oñ i akpoji o̩go̩ Ifta-e̩l;
JOS,19,15,kpai Katat kpai Nahalal kpai Shimro̩n kpai Idala kpai Be̩tle̩he̩m: ewo me̩gweji manyʼikpo unyi ikpo unyi-ma.
JOS,19,16,"E-le̩ chʼe̩wñ ogu kʼamo̩ma Ze̩biulo̩n je̩ akwo̩ra unyi akwo̩ra unyi-wñ, owñ chʼewo ewo-i kpai ikpo unyi ikpo unyi-ma."
JOS,19,17,"Anya e̩ke̩le̩ ku ma ro le̩ todu Isakar, owñ chʼutodu amo̩ma Isakar alu kʼakwo̩ra unyi akwo̩ra unyi-ma de̩."
JOS,19,18,Oñ alo̩me̩-ma te̩ kado Je̩zree̩l kpai Chesulo̩t kpai Shune̩m
JOS,19,19,kpai Hafaraim kpai Shion kpni Anaharat
JOS,19,20,kpai Rabit kpai Kishion kpai Ebe̩z
JOS,19,21,kpai Reme̩t kpai E̩n-gamm kpai E̩n-hada kpai Be̩t-paze̩z;
JOS,19,22,alo̩me̩ le̩ ño̩ te̩ kado Tabo̩r kpai Shahazuma kpai Be̩t-shime̩sh; alo̩me̩-ma la kpoji o̩la Jo̩rdan: owñ chʼewo me̩gwe̩fa manyʼikpo unyi ikpo unyi-ma.
JOS,19,23,"E-le̩ chʼe̩wñ ogu abo o̩lo̩pu Isakar, alu kʼakwo̩ra unyi akwo̩ra unyi-ma de̩: owñ chʼewo ewo le̩ manyʼikpo unyi ikpo unyi-ma."
JOS,19,24,Tak anya e̩ke̩lu je̩ todu abo o̩lo̩pu Ashe̩r alu kʼakwo̩ra unyi akwo̩ra unyi-ma de̩.
JOS,19,25,Oñ alo̩me̩-ma te̩ kado He̩lkat kpai Hali kpai Bete̩n kpai Akshaf
JOS,19,26,"kpai Alamele̩k kpai Amad kpai Mishal; o̩wo̩ olodudu-wñ la te̩ kado Karme̩l kpai Shiho̩r-libnat,"
JOS,19,27,"tak i murida tʼo̩wo̩ olodudu anyi Be̩t-dagan, oñ i te̩ kado Ze̩biulo̩n kpai o̩go̩ Ifta-e̩l tak i le rʼo̩wo̩ o̩pata ate̩ anyi Be̩t-eme̩k kpai Neie̩i; tak i alo rʼo̩wo̩ awohi kado Kabul,"
JOS,19,28,kpai Ebro̩n kpai Rehob kpai Hamo̩n kpai Kana gbogbo wa Saido̩n elile;
JOS,19,29,"tak alo̩me̩ le̩ arida nyi Rama gbogbo te̩ kado ewo Taie̩r ku ma bʼaku nyʼu le̩; tak alo̩me̩ le̩ murida anyi Hosa, oñ i akpoji o̩la ohimini me̩ru ojane̩ Akzib,"
JOS,19,30,kpai Uma kpai Afe̩k kpai Rehob; ewo ogu nyoke meji manyʼikpo unyi ikpo unyi-ma le̩.
JOS,19,31,E-le̩ chʼe̩wñ ogu abo o̩lo̩pu Ashe̩r alu kʼakwo̩ra unyi akwo̩ra unyi-ma de̩: owñ chʼewo ewo-i manyu ikpo unyi ikpo unyi-ma.
JOS,19,32,"Anya e̩ke̩fa je̩ todu abo Naftali, owñ chʼutodu abo Naftali alu kʼakwo̩ra unyi akwo̩ra unyi-ma de̩."
JOS,19,33,"Oñ alo̩me̩-ma chane̩ akwo Hele̩f, kwugbo oli ok efu Zaananim le̩ alegu Adami-nekeb kpai Jabnee̩l du gbogbo wa Lakum: oñ i kpoji o̩la Jo̩rdan;"
JOS,19,34,"tak alo̩me̩ le̩ murida tʼo̩wo̩ olane̩ anyi Azno̩t-tabo̩r, tak i kwʼo̩mo̩ anyi Hu-ko̩k, oñ i te̩ kado Ze̩biulo̩n o̩wo̩ o̩pata o̩gane̩ kpai Ashe̩r o̩wo̩ olane̩-wñ kpai Juda o̩la Jo̩rdan o̩wo̩ olodudu le̩."
JOS,19,35,Ewo ewo ki nʼaku che Zidim kpai Ze̩r kpai Hamat kpai Rakat kpai Chine̩re̩t
JOS,19,36,kpai Adama kpai Rama kpai Hazo̩r
JOS,19,37,"kpai Kede̩sh, kpai Edrei kpai E̩n-hazo̩r,"
JOS,19,38,kpai Iron kpai Migdale̩l kpai Ho̩rem kpai Be̩t-anat kpai Be̩t-shime̩sh: owñ chʼewo ewo me̩gwe̩la manyʼikpo unyi ikpo unyi-ma.
JOS,19,39,E-le̩ chʼe̩wñ ogu abo o̩lo̩pu Naftali alu kʼakwo̩ra unyi akwo̩ra unyi-ma de̩. Owñ chʼewo ewo le̩ manyu ikpo unyi ikpo unyi-ma.
JOS,19,40,Anya e̩kebie je̩ todu abo o̩lo̩pu Dan alu kʼakwo̩ra unyi akwo̩ra unyi-ma de̩.
JOS,19,41,"Oñ alo̩me̩ e̩wñ ogu e-ma te̩ kado Zo̩ra kpai Eshtaol kpai Irshe-me̩sh,"
JOS,19,42,kpai Shaala-bin kpai Aija-lo̩n kpai Itla
JOS,19,43,"kpai Elo̩n kpai Timna, kpai E̩kro̩n"
JOS,19,44,kpai E̩lte̩ke kpai Gibe̩to̩n kpai Bealat
JOS,19,45,"kpai Jehud kpai Be̩ne-berak kpai Gat-rimo̩n,"
JOS,19,46,kpai Me̩-jarko̩n kpai Ra-kon; alo̩me̩-wñ la te̩ kado Jo̩pa.
JOS,19,47,"Oñ alo̩me̩ ane̩ abo Dan iche̩ka fʼuma o̩wo̩; oñ abo Dan mute̩gu kʼogu bo̩ Leshe̩m, abu ku ma bu ma gba ku ma la nʼalu ugbada gwo ma dajane̩, taku ma mʼu gba chʼe-ma, oñ ma dodo o̩mo̩, oñ ma rʼodu Leshe̩m da ko̩ Dan, alu kʼodu Dan o̩ra-ma de̩."
JOS,19,48,"E-le̩ chʼe̩wñ o̩gu abo o̩lo̩pu Dan alu kʼakwo̩ra unyi akwo̩ra unyi-ma de̩, owñ chʼewo ewo-i manyu ikpo unyi ikpo unyi-ma."
JOS,19,49,"Abu ku ma fʼane̩ le̩ kpe̩ ojane̩ ojane̩ alu kʼe̩wñ ogu ku ma aje̩ de̩, ki mud e̩wñ ogu-ma; tak abo Israe̩l mʼe̩wñ ogu du ñwu Jo̩shua, o̩ma Nun, alumeji-ma."
JOS,19,50,"Alu kʼo̩la Jihofa de̩ abe̩le̩ ma mʼewo kʼi bi ma du ñw u, owñ che Timnat-se̩ra kʼi dʼoj ane̩ uwo Ifraim; tak i dabi fʼewo le̩ ko̩, oñ i kwo gugu o̩mo̩."
JOS,19,51,"E-le̩ chʼe̩wñ ogu e̩wñ ogu, e-kʼE̩leaza atama kpai Jo̩shua o̩ma Nun kpai abo ku ma dʼoji dufu ef amata o̩lo̩pu o̩lo̩pu abo Israe̩l, rʼanya Shailo, eju Jihofa alugbo̩na unyabo ujeju ku ma kpʼane̩ le̩ ñwu ma. Abe̩le̩ ma fʼane̩ le̩ kpe̩ ojane̩ ojane̩ kpa."
JOS,20,1,"Taku Jihofa ka ñwu Jo̩shua kakini,"
JOS,20,2,"E̩ ki ka ñw abo Israe̩l, kakini, Me̩ ki kʼewo ewo oko e̩ko̩ jo̩ ñw o̩la-me̩, owñ chʼe-kʼu ka ñwu me̩ lugbo Mose̩s le̩,"
JOS,20,3,"todu kʼe̩ne̩ ki kpʼone̩ kʼi ma gwejugede n kʼi ma la ma n, kʼi ra nyʼo̩mo̩; ewo ewo le̩ la achʼoko e̩ko̩ ñw e̩ne̩ kʼi akpʼo̩chi."
JOS,20,4,"I ki ra nyʼewo-iʼka, oñ i adago alaku ewo le̩, kʼi aka ofe o̩la-wñ ñw abogijo ewo le̩ ku ma ki gbo̩; tak ama ki gbʼo̩ tef ewo le̩ ku ma bʼuña ñw u kʼi gugu ugbo ma."
JOS,20,5,"I la che̩wñ kʼe̩ne̩ ki akpo̩chi ranʼo, ama ki du e̩ne̩ ki kpʼone̩ le̩ ñw u n; todabu kʼi ma gwejugede kpa ekeji-wñ n, i la chʼulaka ñw u akwoubi n."
JOS,20,6,"Tak i agugu ef ewo le̩ gbogbo tak i lewa dago o̩gba abo̩gbadu ku ma fʼajo̩-wñ ka, gbogbo tak e̩ne̩ kʼi jʼagboji amatama iko le̩ kʼi leku: e̩gbale̩ tak akpone̩ le̩ nekʼadabi nyʼewo-wñ, ef unyi aja-wñ, owñ chʼef ewo ugbo kʼi ra kwo le̩."
JOS,20,7,Taku ma fu Kede̩sh Galili oj ane̩ uwo Naftali kpai She̩ke̩m oj ane̩ uwo Ifraim kpai Kiriat-arba (owñ cho He̩bro̩n) oj ane̩ uwo Juda date̩.
JOS,20,8,"Oñ ejudaba Jo̩rdan odenideni Je̩riko, o̩wo̩ olodudu-wñ, ma mu Bize̩r kʼi dʼef aje̩tachi egbili le̩ ef ane̩ abo o̩lo̩pu Rube̩n kpai Ramo̩t, ane̩ Gilead ef ane̩ abo o̩lo̩pu Gad kpai Golan ane̩ Beshan ef ane̩ abo o̩lo̩pu Manasa ko̩jo̩."
JOS,20,9,"Abo e-i chʼewo ewo ku ma chi jo̩ todu abo Israe̩l chaka kpai amilowa ku ma ge̩ne̩ efu-ma, todu kʼe̩ne̩ du kʼi kpʼone̩ kʼi ma gwejugede n, kʼi ra nyʼo̩mo̩, kʼi we eku lʼo̩wo̩ akpo̩chi, gbogbo tak i lewa dago o̩gba abo̩gbadu le̩."
JOS,21,1,Tak abo ku ma dʼoji dufu ef abogijo abo Lifai te̩wʼugbo E̩leaza atama kpai ugbo Jo̩shua o̩ma Nun kpai ugbo abo ku ma dʼoji dufu ef abogijo o̩lo̩pu o̩lo̩pu abo Israe̩l;
JOS,21,2,"oñ ma ka ñwu ma efu Shailo oj ane̩ Kenan le̩ kakini, Jihofa ñwate̩ lʼugbo Mose̩s ka ku ma ki kʼewo ewo ñw a kʼa dodo efu-wñ, kpai ane̩ ije̩ ki lʼo daka tod ame̩la abe̩re̩me̩le̩-wa."
JOS,21,3,"Tak abo Israe̩l mʼewo ewo-i kpʼokije̩ ki lʼo daka ko ñw abo Lifai kwef e̩wñ ogu e-ma, alu ki Jihofa ñwate̩."
JOS,21,4,"Tak anya je̩ todu akwo̩ra unyi akwo̩ra unyi abo Kohat, Abe̩le̩ abo Aro̩n atama ku ma jʼef abo Lifai jʼewo me̩gwe̩ta kwef e̩wñ o̩lo̩pu Juda kpai e̩wñ o̩lo̩pu Simeo̩n kpai e̩wñ o̩lo̩pu Be̩njamin."
JOS,21,5,Tak abo Kohat kibo̩ je̩ ewo me̩gwa kwef e̩wñ akwo̩ra unyi akwo̩ra unyi o̩lo̩pu Ifraim kpai kwef e̩wñ o̩lo̩pu Dan kpai kwef e̩wñ ukpe̩reji o̩lo̩pu Manasa le̩.
JOS,21,6,Tak abo Ge̩rsho̩n jʼewo me̩gwe̩ta kwef e̩wñ akwo̩ra unyi akwo̩ra unyi o̩lo̩pu Isakar kpai kwef e̩wñ o̩lo̩pu Ashe̩r kpai kwef e̩wñ o̩lo̩pu abo o̩lo̩pu Naftali kpai kwef e̩wñ ukpe̩reji abo o̩lo̩pu Manasa efu Beshan.
JOS,21,7,"Abo Me̩rari alu kʼakwo̩ra unyi akwo̩ra unyi-ma de̩ je̩ ewo me̩gweji kwef e̩wñ abo o̩lo̩pu Rube̩n kpai kwef e̩wñ abo o̩lo̩pu Gad, kpai kwef e̩wñ abo o̩lo̩pu Ze̩biulo̩n."
JOS,21,8,"Tak abo Israe̩l mʼewo ewo le̩ manyʼane̩ ije̩ ki lʼuma daka ko ñw abo Lifai alu kʼanya je̩ ñwu ma, alu ki Jihofa ñwate̩ lʼugbo Mose̩s."
JOS,21,9,"Taku ma ño̩ mʼewo ewo kʼa kʼodu-ma jo̩-i ko ñwu ma kwef e̩wñ o̩lo̩pu abo Juda kpai kwef e̩wñ o̩lo̩pu abo Simeon,"
JOS,21,10,abo-i chʼutodu amo̩ma Aro̩n kʼi dʼef akwo̩ra unyi akwo̩ra unyi abo Kohat ku ma chʼo̩lo̩pu abo Lifai; abu kʼanya je̩ todu ma ejodudu.
JOS,21,11,"Oñ ma mu Kiriat-arba, oj ane̩ uwo Juda, manyu ane̩ ije̩ ki lʼowñ daka ko ñwu ma. Arba le̩ chʼata Anak le̩, (owñ che He̩bro̩n)."
JOS,21,12,Ma muda mʼoko-wñ kpai ikpo unyi ikpo unyi-wñ ko ñwu Kele̩b o̩ma Jefune kʼi ne̩ me̩.
JOS,21,13,Ma ño̩ mu He̩bro̩n ki chʼoke̩ko todu e̩ne̩ ki kpʼone̩ le̩ manyʼane̩ ije̩ ki lʼo daka kpai Libna ge̩ manyʼane̩ ije̩ ki lʼo daka
JOS,21,14,kpai Jatir manyʼane̩ ije̩ ki lʼo daka kpai E̩shtemoa manyʼane̩ ije̩ ki lʼo daka
JOS,21,15,kpai Holon manyʼane̩ ile̩ ki lʼo daka kpai Debir manyʼane̩ ije̩ ki lʼo daka
JOS,21,16,"kpai Ain manyʼane̩ ije̩ ki lʼo daka, kpai Juta manyʼane̩ ije̩ ki lʼo daka, kpai Be̩t-shime̩sh manyʼane̩ ije̩ ki lʼo daka ko ñw Aro̩n atama le̩: owñ chʼewo me̩la kwef abo o̩lo̩pu meji le̩."
JOS,21,17,E-kʼi la kwef e-o̩lo̩pu Be̩njamin che Gibeo̩n manyʼane̩ ije̩ ki lʼo daka kpai Geba manyʼane̩ ije̩ ki To daka
JOS,21,18,kpai Anato̩t manyʼane̩ ije̩ ki lʼo daka kpai Almo̩n manyʼane̩ ije̩ ki lʼo daka: owñ chʼewo me̩le̩.
JOS,21,19,Ewo ewo amo̩ma Aro̩n owñ chʼamatama o̩chaka-wñ chʼewo me̩gwe̩ta manyʼane̩ ije̩ ki lʼo daka.
JOS,21,20,"Tak anya je̩ ewo ewo abo o̩lo̩pu Ifraim todu abo akwo̩ra unyi akwo̩ra unyi abo Kohat, kʼi chʼabo Lifai le̩, owñ chʼamo̩ma Kohat kibo̩."
JOS,21,21,"Ma mu She̩ke̩m, kʼi chʼewo oke̩ko̩ tod e̩ne̩ kʼi kpʼone̩, manyʼane̩ ije̩ ki lʼo daka oj ane̩ uwo Ifraim, kpai Geze̩r manyʼane̩ ije̩ ki lʼo daka,"
JOS,21,22,kpai Kibzaim manyʼane̩ ije̩ k lʼo daka kpai Be̩t-ho̩ro̩n manyʼane̩ ije̩ ki lʼo daka ko ñwu ma: ewo me̩le̩ i che.
JOS,21,23,"E-ki la kwef e-o̩lo̩pu Dan che, E̩l-teke manyʼane̩ ije̩ ki lʼo daka kpai Gibe̩to̩n manyʼane̩ ije̩ ki lʼo daka"
JOS,21,24,kpai Aijalon manyʼane̩ ije̩ ki lʼo daka kpai Gat-Rimon manyʼane̩ ije̩ ki lʼo daka: owñ chʼewo me̩le̩.
JOS,21,25,E-ki la kwef ukpe̩reji e-abo o̩lo̩pu Manasa che: Taanak manyʼane̩ ije̩ ki lʼo daka kpai Gat-rimo̩n manyʼane̩ ije̩ ki lʼo daka: owñ chʼewo meji.
JOS,21,26,"Ewo ewo e-abo akwo̩ra unyi akwo̩ra unyi amo̩ma Kohat ki bo̩ chaka chʼe̩gwa, manyʼane̩ ije̩ ki lʼuma daka."
JOS,21,27,Oñ ma mu Golan e-Beshan kʼi chʼoko e̩ko̩ manyʼane̩ ije̩ ki lʼo daka kpai Be-e̩shte̩ra manyʼane̩ ije̩ ki lʼo daka ko ñw amo̩ma Ge̩rshon ku ma chʼabo akwo̩ra unyiʼka ef akwo̩ra unyi akwo̩ra unyi abo Lifai kwef ukpe̩reji e-abo o̩lo̩pu Manasa: owñ chʼewo meji.
JOS,21,28,"E-ki la kwef e-abo o̩lo̩pu Isakar che, Kishion manyʼane̩ ije̩ ki lʼo daka, kpai Dabe̩rat manyʼane̩ ije̩ ki lʼo daka"
JOS,21,29,kpai Jarmut manyʼane̩ ije̩ ki lʼo daka kpai En-ganim manyʼane̩ ije̩ ki lʼo daka: owñ chʼewo me̩le̩.
JOS,21,30,E-ki la kwef e-abo o̩lo̩pu Ashe̩r che Mishal manyʼarie̩ ije̩ ki lʼo daka kpai Abdo̩n manyʼane̩ ije̩ ki lʼo daka
JOS,21,31,kpai He̩lkat manyʼane̩ ije̩ ki lʼo daka kpai Rehob manyʼane̩ ije̩ ki lʼo daka: owñ chʼewo me̩le̩.
JOS,21,32,"E-ki la kwef e-abo o̩lo̩pu Naftali che, Kede̩sh, e-Galili manyʼane̩ ije̩ ki lʼo daka, ewo kʼi chʼoke̩ko̩ todu e̩ne̩ ki kpʼone̩ le̩, kpai Hamo̩t-do̩r manyʼane̩ ije̩ ki lʼo daka kpai Kartan manyʼane̩ ije̩ ki To daka: owñ chʼewo me̩ta."
JOS,21,33,O̩chaka ewo ewo abo akwo̩ra unyi akwo̩ra unyi abo Ge̩rsho̩n chʼewo me̩gwe̩ta manyʼane̩ ije̩ ki lʼuma daka.
JOS,21,34,"Taku ma mu Jokneam kpai ane̩ ije̩ ki lʼo daka kpai Karta manyʼane̩ ije̩ ki lʼo daka,"
JOS,21,35,"kpai Dimna manyʼane̩ ije̩ ki lʼo daka kpai Nahalal manyʼane̩ ije̩ ki lʼo daka ko kwef e-o̩lo̩pu Ze̩biulo̩n ñw akwo̩ra unyi akwo̩ra unyi abo Me̩rari, ama chʼabo Lifai ki bo̩: ewo-wñ chʼe̩le̩."
JOS,21,36,Kwef e-abo o̩lo̩pu Rube̩n ma mu Bize̩r manyʼane̩ ije̩ ki lʼo daka kpai Jahaz manyʼane̩ ije̩ ki lʼo daka
JOS,21,37,kpai Kedemo̩t manyʼane̩ ije̩ ki lʼo daka kpai Me̩faat manyʼane̩ ije̩ ki lʼo daka ko ñwu ma: owñ chʼewo me̩le̩.
JOS,21,38,"Oñ e-ku ma ko ñwu ma kwef e-abo o̩lo̩pu Gad che Ramo̩t e-Gile̩ad manyʼane̩ ije̩ ki lʼo daka, owñ chʼoke̩ko̩ todu e̩ne̩ kʼi akpʼone̩, kpai Mahanaim manyʼane̩ ije̩ ki lʼo daka"
JOS,21,39,kpai He̩shbo̩n manyʼane̩ ije̩ ki lʼo daka kpai Jeza manyʼane̩ ije̩ ki lʼo daka; o̩chaka-wñ chʼewo me̩le̩.
JOS,21,40,"Ewo ewo du kʼanya je̩ ñw amo̩ma Me̩rari alu kʼakwo̩ra unyi akwo̩ra unyi-ma de̩, ama chʼabo akwo̩ra unyi akwo̩ra unyi Lifai ki bo̩ la chʼewo me̩gweji."
JOS,21,41,"Ewo ewo abo Lifai du ku ma jʼalumeji ane̩ kʼabo Israe̩l ne̩ le̩, chʼo̩gbo̩ meji nyoke me̩jo̩ manyʼane̩ ije̩ ki lʼuma daka."
JOS,21,42,Ewo ewo le̩ du nʼo̩ko ije̩-wñ kʼi lʼo daka; abe̩le̩ i de̩ ugbo ewo ewo-i chaka.
JOS,21,43,Abe̩le̩ Jihofa mʼane̩ chaka kʼi go̩ ka kʼi ako ñw amata-ma ko ñw abo Israe̩l; oñ abu ma mʼu gba ma kwo dodo jʼo̩mo̩.
JOS,21,44,"Jihofa la mʼuñmi du ñwu ma ugbo du, alu du kʼi go̩ ñw amata-ma le̩; e̩ne̩ du ef ame̩nebi-ma chaka dago o̩gba-ma n; todu Jihofa mʼame̩ne̩bi-ma chaka ko nyʼuma o̩wo̩."
JOS,21,45,"O̩la e̩nyo̩ du ki Jihofa ka tane̩ ñw abo unyi Israe̩l le̩, okate-wñ chi n; o̩chaka-wñ lewa che̩."
JOS,22,1,"Taku Jo̩shua fʼabo Rube̩n kpai abo Gad kpai ukpe̩reji abo o̩lo̩pu Manasa le̩ do̩ wa,"
JOS,22,2,"oñ i ka ñwu ma kakini, Ame̩ fʼe̩wñ du ku Mose̩s, adu Jihofa le̩, ñwa ñwu me̩ de me̩, me̩ laño̩ netirʼomu-mi ef e̩wñ du kʼomi ñwa ñwu me̩ ge̩;"
JOS,22,3,"o̩jo̩ wewe (kʼa jʼef ogu-i eja), gbogbo tʼeñini me̩ hi amo̩maye-me̩ tinyo̩ mama ta n, me̩ la fʼuko̩ ki Jihofa O̩jo̩-me̩ du ñwu me̩ ku me̩ de de me̩."
JOS,22,4,"Fai Jihofa O̩jo̩-me̩ la mʼuñmi du ñw amo̩maye-me̩ alu kʼi ka ñwu ma; todule̩ me̩ ki mudabi tʼunyabo-me̩, oj ane̩ kʼame̩ ne̩ le̩, owñ chʼe-ki Mose̩s adu Jihofa, du ñwu me̩ ejudaba Jo̩rdan le̩."
JOS,22,5,"Me̩ nago, ku me̩ che̩do̩ chacha ku me̩ che tʼeju uko̩ kpai uko̩-o̩la ki Mose̩s adu Jihofa ñwa ñwu me̩, ku me̩ fe̩do̩ Jihofa O̩jo̩-me̩, ku me̩ la lule̩ tʼo̩na-wñ chaka, ku me̩ de uko̩-wñ, ku me̩ manyʼowñ o̩la, ku me̩ ki la che e̩wñ ñw u kpai e̩do̩-me̩ chaka kpai onugo-me̩ chaka."
JOS,22,6,"Abe̩le̩ Jo̩shua kadua ñwu ma, oñ i je̩ ñwu ma le ma; taku ma le tʼunyabo-ma."
JOS,22,7,"I chʼe-abo ukpe̩reji o̩lo̩pu Manasa le̩, Mose̩s mʼane̩ ku ma ane̩ du ñwu ma Beshan; Jo̩shua muda dʼane̩ ñw abo ukpe̩reji o̩lo̩pu Manasa ki bo̩ ef amo̩maye-ma ejudaba Jo̩rdan o̩wo̩ olane̩-wñ. Oñ e̩gba ki Jo̩shua je̩ ñwu ma lo tʼunyabo-ma kʼi la kadua ñwu ma,"
JOS,22,8,"i ka ñwu ma kakini, Me̩ kʼe̩wñ anana elile kpai ame̩wñukpa nana kpai ajifa kpai o̩jamalia kpai ebije ikpa kpai ebije kpai e̩wñ o̩la nana nana dabi tʼunyabo-me̩; me̩ fʼe̩wñ ame̩ne̩bi-me̩ kʼogu je̩ le̩ kpe̩ kpai amo̩maye-me̩."
JOS,22,9,"Tak abo Rube̩n kpai abo Gad, kpai abo ukpe̩reji o̩lo̩pu Manasa mudabi, oñ ma kwo bʼefu amo̩ma Israe̩l te̩ Shailo kʼi dʼoj ane̩ Kenan ku ma nyʼoj ane̩ Gilead, tʼane̩ kʼama ne̩ le̩, owñ chʼe-ku ma bʼamone̩ gba le̩, alu ki Jihofa ka lʼugbo Mose̩s."
JOS,22,10,"Tak e̩gba ku ma lewa oj ane̩ o̩la Jo̩rdan, e-ki dʼoj ane̩ Kenan, abo Rube̩n kpai abo Gad kpai ukpe̩reji abo o̩lo̩pu Manama fʼubo̩ iche̩bo̩ ne o̩la Jo̩rdan o̩mo̩, e̩ kejuru ubo̩-wñ, i tabale."
JOS,22,11,"Tak abo Israe̩l gbo̩ kakini. Go, abo Rube̩n kpai abo Gad kpai ukpe̩reji abo o̩lo̩pu Manasa fʼubo̩ iche̩bo̩ ne kʼi kpejurʼane̩ Kenan, o̩la Jo̩rdan o̩wo̩ ugbo kʼabo Israe̩l ne̩."
JOS,22,12,"Tak e̩gba kʼabo Israe̩l gbʼo̩, o̩gbo̩ abo̩gbadu abo Israe̩l le̩ du kʼo̩la-ma jeju wa Shailo, ku ma kʼogu bʼuma."
JOS,22,13,"Tak abo Israe̩l fu Finehas o̩ma E̩leaza atama kpe̩ ru abo Rube̩n, kpai abo Gad kpai ukpe̩reji abo o̩lo̩pu Manasa oj ane̩ Gilead le̩,"
JOS,22,14,"ma fʼamidachi me̩gwa kpe̩ lebʼo̩, idachiʼka kwef unyi e̩ne̩fe̩nyiʼka todu o̩lo̩pu o̩lo̩pu abo Israe̩l okoke; e̩ne̩ne̩ne̩ne̩-ma la chʼe̩nuto̩gba unyi ata-wñ kʼi nʼo̩da akwo̩ra unyi akwo̩ra unyi abo Israe̩l chaka."
JOS,22,15,"Oñ ma lewa ugbo abo Rube̩n, kpai abo Gad kpai ukpe̩reji abo o̩lo̩pu Manasa, oj ane̩ Gilead, oñ ma ka ñwu ma kakini,"
JOS,22,16,"Abu kʼo̩gbo̩ abo o̩gbadu Jihofa ka de̩, kakini, Ada O̩jo̩ Israe̩l ku me̩ je̩-i chʼe̩wñ ge̩? kʼame̩ ki rida bʼetu Jihofa ubi te̩ eñini-i, kʼame̩ fʼubo̩ iche̩bo̩ ne ñw o̩la-me̩ ku me̩ ki fʼe̩re̩ ubi ro̩ ñwu Jihofa eñini-i ta?"
JOS,22,17,"Udu kʼa fe̩ Peo̩r le̩ nyarʼuwa? kʼame̩ ñʼarida bʼetu Jihofa ubi te̩ eñini-i ge̩? Dagba e̩wñ e̩bie̩ne̩ chaka bʼabo o̩gbadu Jihofa-i ma, e-Peo̩r le̩ la takpa bʼuwa o̩la te̩ gbogbo tʼojolu eñini-i ta n."
JOS,22,18,"I la awatu, abu ku me̩ ko̩ Jihofa eñini-i, i awe̩do̩rʼo̩gbo̩ abo o̩gbadu Israe̩l-i o̩na."
JOS,22,19,"I la che̩wñ kʼane̩ ku me̩ ne̩ le̩ mudaji maku me̩ mudaba wa oj ane̩ Jihofa ugbo kʼuña ugugu Jihofa de̩, ku me̩ la nʼane̩ efu-wa; me̩ ki muda ko̩ Jihofa kpai awa n, owñ chʼubo̩ iche̩bo̩ ku me̩ ne ñw o̩la-me̩ ojoji ñw ubo̩ iche̩bo̩ e-Jihofa O̩jo̩-wa-i."
JOS,22,20,Ekan o̩ma Zera le̩ fʼada je̩ ef e̩wñ ku ma dute̩ ñw O̩jo̩ le̩ n? tak uwe̩do̩ lewa bʼabo o̩gbadu Israe̩l du ma n? I la chʼowñ kate lenyo̩ ef udu kʼi fe̩ le̩ n.
JOS,22,21,"Tak abo Rube̩n kpai abo Gad kpai ukpe̩reji abo o̩lo̩pu Manasa le̩ dohi, oñ ma ka ñw ame̩nuto̩gba abo icham nyʼo̩gwo̩ko̩ icham nyʼo̩gwo̩ko̩ e-Israe̩l kakini,"
JOS,22,22,"E̩ne̩ ki gbiti le̩, owñ chʼO̩jo̩ e-amo̩jo̩, Jihofa! E̩ne̩ ki gbiti le̩, owñ chʼO̩jo̩ amo̩jo̩, Jihofa! Owñ le̩ chema; Israe̩l onugo la ama ge̩! Iche̩wñ ki chʼekʼo̩ a kʼo̩, abe̩k ada Jihofa oñ a je̩"
JOS,22,23,"kʼa fʼubo̩ iche̩bo̩ ne-i kʼa rida bʼetu Jihofa ubi te̩ me̩ ki bʼo̩wo̩ lo̩ ñw a eñini-i n; abe̩k iche̩wñ ki chʼutodu kʼa ki fʼe̩wñ e̩gujo abe̩k e̩wñ ele abe̩k iche̩bo̩ ure̩do̩ che oji-wñ oñ ane-i, maku Jihofa onugo ki tʼuwa ene."
JOS,22,24,"Tod ejiji kʼa da oñ a ache-i; tode̩gba kʼamo̩ma-me̩ ma ka ñw amo̩ma e-wa kakini, E̩wñ chʼo̩wo̩ e-me̩ kpai Jihofa, O̩jo̩ e-Israe̩l ge̩?"
JOS,22,25,"Todu Jihofa mu Jo̩rdan-i du chʼuhio̩me̩ agbagba awa kpai ame̩, ame̩ abo Rube̩n kpai abo Gad; ame̩ nʼukpe̩ du ugbo Jihofa n. Abe̩le̩ amo̩ma-me̩ ma aje̩ ñw amo̩ma-wa we erailo Jihofa."
JOS,22,26,"Todule̩ oñ awa kakini, A ki che kʼa fʼubo̩ iche̩bo̩ ne ñw o̩la-wa, i chʼutodu iche̩bo̩ e̩gujo n, i la chʼutodu e̩wñ iche̩bo̩ du n;"
JOS,22,27,"chai kʼi mud e̩nibenu agbagba awa kpai ame̩ kpai agbagba abo o̩gba o̩gba-wa ki dʼubi-wa, ka kʼa ane̩ e̩wñ e̩gujo-wa kpai e̩wñ iche̩bo̩-wa kpai e̩wñ iche̩bo̩ ure̩do̩-wa che o̩gba Jihofa kʼa rʼo, todu kʼamo̩ma-me̩ ki we eka ñw amo̩ma-wa e̩gbate̩gba kakini, Ame̩ nʼukpe̩ du ugbo Jihofa n."
JOS,22,28,"Todule̩, oñ a kakini, I awatu, e̩gba kʼama aka abe̩le̩ ñw a abe̩k abo o̩gba o̩gba-wa e̩gbate̩gba, awa la aka ñwu ma kakini, Me̩ go uwo̩li ubo̩ iche̩bo̩ Jihofa-i e-kʼamata-wa ne, i chʼutodu iche̩bo̩ e̩gujo n, i la chʼutodu iche̩bo̩ du n; chai kʼi chʼe̩nibenu agbagba wa kpai ame̩."
JOS,22,29,"O̩jo̩ ki kpo̩na eko̩ Jihofa kʼa ki fʼubo̩ iche̩bo̩ che todu e̩wñ e̩gujo abe̩k e̩wñ i ele abe̩k e̩wñ iche̩bo̩ du, amanyʼubo̩ iche̩bo̩ Jihofa O̩jo̩-wa e-ki dʼo̩gba uña ugugu-wñ le̩ kʼa rida bʼetu Jihofa ubi te̩ eñini-i."
JOS,22,30,"Tak e̩gba ku Finehas atama, kpai amidachi abo o̩gbadu, ama chʼabo ku ma dʼoji dufu ef abo icham nyʼo̩gwo̩ko̩ icham nyʼo̩gwo̩ko̩ e-abo Israe̩l ku ma jʼugbo-wñ le̩ gbo̩ o̩la kʼabo Rube̩n kpai Gad kpai abo Manasa ka le̩, i nyo̩ ma eju nana."
JOS,22,31,"Taku Finehas, o̩ma E̩le̩aza atama le̩, ka ñw abo Rube̩n kpai abo Gad kpai abo Manasa kakini, Eñini-i a chema ka ki Jihofa dʼalumeji-wa, todabu ku me̩ ma jʼada Jihofa-i n; ame̩ mʼabo Israe̩l gba bʼo̩wo̩ Jihofa te̩ fai me̩."
JOS,22,32,"Taku Finehas, o̩ma E̩le̩aza atama le̩ kpai amidachi mudabi bʼabo Rube̩n kpai abo Gad te̩, oñ ma kwʼoj ane̩ Gilead wʼoj ane̩ Kenan ugbo abo Israe̩l, oñ ma mʼo̩la le̩ du dabi wa ñwu ma."
JOS,22,33,"Oñ e̩wñ le̩ nyo̩ amo̩ma Israe̩l eju; tak abo Israe̩l kwo kele O̩jo̩, ma ño̩ ko̩la ete̩gu tʼuma o̩la akogu bʼuma ku ma fʼane̩ ugbo kʼabo Rube̩n kpai abo Gad dodo kpo̩fo̩ ge̩ n."
JOS,22,34,"Tak abo Rube̩n kpai abo Gad dʼodu ubo̩ iche̩bo̩ le̩ ko̩ Ibenu; todu, ma kakini, E̩nibenu i che agbagba wa ka ki Jihofa chʼO̩jo̩."
JOS,23,1,"Oñ i lewatu abu ki jʼo̩jo̩ wewe, e̩gba ki Jihofa mʼuñmi du ñw abo Israe̩l bʼame̩nebi-ma chaka ki lʼuma daka te̩, ki Jo̩shua chʼogijo, kʼi la kwojolugbo nana,"
JOS,23,2,"Jo̩shua fʼabo Israe̩l chaka do̩ wa, abogijo-ma kpai abo ku ma dʼoji dufu efu-ma kpai amakajo̩-ma kpai amako̩takada-ma, oñ i ka ñwu ma kakini, Omi chʼogijo, u kwojolugbo nana me̩;"
JOS,23,3,"me̩ la fʼe̩wñ du ki Jihofa O̩jo̩-me̩ che abo uche̩ichi chaka todu me̩ li me̩, todu Jihofa O̩jo̩-me̩ chʼe̩ne̩ ki jʼogu todu me̩."
JOS,23,4,"Go, omi la fʼabo uche̩ichi uche̩ichi kibo̩ kpe̩ nyʼume̩ o̩wo̩ alu kʼanya-me̩ je̩ ku ma mud e̩wñ ogu kʼabo o̩lo̩pu o̩lo̩pu-me̩ aje̩, akwo o̩la Jo̩rdan le̩, manyu abo uche̩ichi uche̩ichi du e-kʼu fugwo da rinyo̩, gbogbo wa Ohimini Elile, o̩wo̩ ugbo kʼolu atunyane̩ le̩."
JOS,23,5,"Jihofa O̩jo̩-me̩ la akʼuma e̩che̩ dufu bʼume̩ o̩gba te̩, owñ la ane ma bʼume̩ eju te̩; tak ame̩ abʼuma gbʼane̩-ma alu ki Jihofa O̩jo̩-me̩ ka ñwu me̩ le̩."
JOS,23,6,"Todule̩ me̩ ki fʼe̩do̩ ne̩ nana kʼame̩ ki de ku me̩ che e̩wñ du ku ma ko̩ rʼef ubuku uko̩-o̩la Mose̩s, kʼame̩ ki we ena bʼo̩ te̩ tʼawo̩to̩ abe̩k awohi,"
JOS,23,7,"kʼame̩ ki we egwe̩gwa nyʼabo uche̩ichi ku ma bo̩ efu-me̩-i; alu-me̩ ki himʼodu amo̩jo̩-ma e̩do̩ n, me̩ ki go̩ ma n, me̩ ki re̩ ma n, me̩ ki la doji lo̩ ñwu ma n;"
JOS,23,8,"me̩ ki muda lamo̩ Jihofa O̩jo̩-me̩, alu ku me̩ te̩tache gbogbo tʼeñini-i."
JOS,23,9,Todu Jihofa fʼabo uche̩ichi uche̩ichi ki wewe kpai e-ki gbiti ne dufu bʼume̩ o̩gba te̩ me̩; i la chʼe-ame̩ e̩ne̩ du la bʼume̩ jo̩ gbogbo tʼeñini n.
JOS,23,10,"E̩ne̩ kate efu-me̩ ane̩ one̩ icham nyʼo̩gwo̩ko̩ ure, todu Jihofa O̩jo̩-me̩ chʼe̩ne̩ kʼi ajogu todu me̩, alu kʼi katane̩ ñwu me̩ le̩."
JOS,23,11,Todule̩ me̩ nafʼo̩la-me̩ de nyo̩nyo̩ kʼame̩ ki fe̩do̩ Jihofa O̩jo̩-me̩.
JOS,23,12,"Cho̩kpo̩ni, iche̩wñ kʼame̩ dabi wʼubi re, ku me̩ lamo̩ e̩bo̩bo̩ abo uche̩ichi uche̩ichi ku ma bo̩bo̩ efu-me̩-i, ku me̩ chʼo̩ko̩ nʼo̩ya, ku me̩ nyʼejefu ugbo ma, kʼama la wʼejefu ugbo me̩,"
JOS,23,13,"me̩ ki ma ogbolo ka ki Jihofa O̩jo̩-me̩ ñʼanʼabo uche̩ichi uche̩ichi te̩ bʼume̩ o̩gba te̩ alo waa ge̩ n; chai oku kpai ada jo̩ ñwu me̩ ki amu me̩, ma la achʼe̩wñ ki agwunyʼume̩ akolo kpai ikeke ef eju-me̩ gbogbo taku me̩ lenyo̩ bʼane̩ ki nyo̩ e-ki Jihofa O̩jo̩-me̩ du ñwu me̩-i te̩."
JOS,23,14,"Me̩ la go, o̩na kʼabo ile̩-i du ale oñ nale eñini-i. Ame̩ la chema e-e̩do̩-me̩ du kpʼef onugo-me̩ du ka kʼe̩wñ okate chi kwef o̩la e̩nyo̩ du ki Jihofa O̩jo̩-me̩ ka ñwu me̩ le̩ n; o̩chaka-wñ lewa che ugbo me̩ me̩, okate-wñ chi n."
JOS,23,15,"I lañʼawatu, kʼalu kʼe̩wñ e̩nyo̩ du ki Jihofa O̩jo̩-me̩ katane̩ ñwu me̩ le̩ lewa bʼume̩ ma, alu le̩ Jihofa ñʼakʼe̩wñ e̩bie̩ne̩ le̩ chaka wa abʼume̩ ma, gbogbo tak i fʼume̩ kpabie̩ rinyo̩ kwo bʼane̩ ki nyo̩ e-ki Jihofa O̩jo̩-me̩ du ñwu me̩-i te̩,"
JOS,23,16,"e̩gba ku me̩ fʼalo Jihofa O̩jo̩-me̩ daba, owñ chʼe-kʼi ñwa ñwu me̩ le̩, ku me̩ nyʼare̩ amo̩jo̩ omune̩, ku me̩ la dʼoji lo̩ ñwu ma. E̩gba le̩ uwe̩do̩ Jihofa ajo bʼume̩ ma, oñ ame̩ alenyo̩ bʼoj ane̩ ki nyo̩ kʼi du ñwu me̩-i te̩ piopio."
JOS,24,1,"Taku Jo̩shua fʼabo o̩lo̩pu Israe̩l chaka do̩ wa jeju She̩ke̩m, oñ i fʼabogijo Israe̩l kpai abo ku ma dʼoji dufu efu ma kpai amakajo̩-ma kpai amako̩takada-ma chaka do̩ wa; tak ama le̩ kʼo̩la-ma wajo̩ o̩gba O̩jo̩."
JOS,24,2,"Taku Jo̩shua ka ñw amone̩ le̩ chaka kakini, Abu ki Jihofa, O̩jo̩ abo Israe̩l ka de̩ kakini, Igbele igbele amata-me̩ dodo ejudaba Yufretis le̩, owñ che Te̩ra, ata Ebraham kpai ata Neho̩r; oñ ma jʼare̩ amo̩jo̩ omune̩ o̩mo̩."
JOS,24,3,"Tak omi mʼata-me̩ Ebraham du kwʼejudaba ohimini le̩, oñ u nʼowñ le ugbo du oj ane̩ Kenan-i, u laño̩ je̩ ñw ugbe̩-wñ wewe; u la du Aise̩k ñw u;"
JOS,24,4,"tak u mu Jeko̩b kpai Iso̩ ko ñwu Aise̩k. U la mʼuwo Seir du ñw Iso̩ kʼi ne̩, Jeko̩b kpai amo̩ma-wñ la gwo̩ru nyʼIjipti."
JOS,24,5,"Tak u fu Mose̩s kpai Aro̩n kpe̩lo, oñ u fʼIjipti gwoda, owñ chʼe̩wñ kʼu che efu-ma le̩; ubile̩ tak u mʼume̩ ko dufu wa."
JOS,24,6,"U la mʼamata-me̩ ko kwʼ Ijipti dufu wa, oñ me̩ lewa o̩la ohimini le̩; tak abo Ijipti nʼo̩kogu kpai abo ku ma tanʼanya ranʼamata-me̩ gbogbo wa o̩la Ohimini Ekpikpa le̩."
JOS,24,7,"Tak e̩gba ku ma chane̩ eraku do̩ Jihofa, i mʼe̩chubi du tʼagbagba ame̩ kpai abo Ijipti le̩, tak i dʼohimini wa abʼuma ma; eju-me̩ la li e̩wñ kʼu che Ijipti; oñ me̩ jo̩ ef aje̩tachi le̩ kpo̩kpe̩."
JOS,24,8,"Tak u mʼume̩ ko wa ane̩ abo Amo̩r ku ma dodo udaba Jo̩rdan le̩; oñ ma kogu bʼume̩ tak u mʼuma ko nyʼume̩ o̩wo̩, oñ me̩ bʼuma gbʼane̩-ma, omi la fu ma kpabie̩ rinyo̩ bʼume̩ o̩gba te̩."
JOS,24,9,"Taku Bele̩k o̩ma Zipo̩r, onu Moab le̩, kwane̩ akogu bʼabo Israe̩l; oñ i fʼone̩ kpe̩ ado̩ Belam, o̩ma Beo̩r le̩, kʼi nʼama ñwu me̩;"
JOS,24,10,i muda dʼumi e̩do̩ kʼu nyi Belam eti n; todule̩ i kadua ñwu me̩ kpo̩; abe̩le̩ oñ omi mʼume̩ gba bʼo̩ o̩wo̩ te̩.
JOS,24,11,"Taku me̩ mu Jo̩rdan-i daba, oñ me̩ lewa Je̩riko, tak abo Je̩riko le̩ kʼogu bʼame̩, alu kʼabo Amo̩r le̩, kpai abo Pe̩re̩z, kpai abo Kenan, kpai abo He̩t, kpai abo Girgash, kpai abo Hifai, kpai abo Je̩bius ño̩ che ge̩; oñ u mʼuma ko nyʼume̩ o̩wo̩."
JOS,24,12,"Tak u fʼanukpe kpuche̩ rʼume̩ o̩gba, oñ i fʼuma ne bʼume̩ o̩gba te̩, alu kʼi che amonu abo Amo̩r meji le̩; i la hiʼo̩wo̩ ugbada-we̩ kpai o̩o̩do̩-we̩ n."
JOS,24,13,"Tak u mʼane̩ ki ma chʼame̩ chʼakanya-wñ n du ñwu me̩ kpai ewo ewo e-ki ma chʼame̩ ko̩ n, oñ me̩ dodo jʼo̩mo̩; me̩ jʼaje̩ e̩ro achiwebe̩te̩ma kpai oli o̩lif e-ki ma chʼame̩ ne n."
JOS,24,14,"Todule̩ fai me̩ ki railo Jihofa, ku me̩ rʼo̩ ogbolo ef ochochi; me̩ ki kʼamo̩jo̩ e-kʼamata-me̩ re̩ ma ejudaba Ohimini le̩ kpai e-oj ane̩ Ijipti le̩ rinyo̩ bʼume̩ o̩la te̩; me̩ ki re̩ Jihofa."
JOS,24,15,"I la che̩wñ kʼere̩ Jihofa bie̩ne̩ eju-me̩, me̩ tu eñini-i ku me̩ du e̩ne̩ kʼame̩ are̩, abe̩k amo̩jo̩ kʼamata-me̩ re̩ ejudaba Ohimini le̩, abe̩k amo̩jo̩ e-abo Amo̩r, kʼame̩ dodo jʼoj ane̩-ma-i; i muda chʼomi kpai abo unyi e-mi, awa are̩ Jihofa."
JOS,24,16,"Tak amone̩ le̩ dohi kakini, Kʼawa ki ti Jihofa no̩, kʼa che e̩wñ ñw amo̩jo̩ omune̩ ki dab ale ñʼane̩ ñw a;"
JOS,24,17,"todu Jihofa, O̩jo̩-wa, chʼe̩ne̩ kʼi mʼawa kpai amata-wa ko kwʼoj ane̩ Ijipti kwef unyi adu le̩ wa, kʼowñ la fʼujiwe inaina le̩ che eju-wa, kʼi laño̩ fejute̩ wa ej o̩na du kʼa le kpai ef amone̩ chaka kʼa le gu efu-ma du le̩;"
JOS,24,18,"Jihofa laño̩ fʼamone̩ le̩ chaka ne bʼuwa o̩gba te̩, tʼabo Amo̩r ku ma dodo jʼane̩ le̩; todule̩ awa onugo are̩ Jihofa, todu owñ chʼO̩jo̩ e-wa."
JOS,24,19,"Jo̩shua muda ka ñw amone̩ le̩ kakini, Ame̩ neke re̩ Jihofa n; todu O̩jo̩ afo̩; O̩jo̩ ki ajʼogu i che; i aje̩ kpai ada ku me̩ je̩ kpai adure-me̩ le̩ n."
JOS,24,20,"Iche̩wñ kʼame̩ hi Jihofa tinyo̩, ku me̩ la re̩ amo̩jo̩ ononojo, mak owñ arida ache me̩ e̩bie̩ne̩, i la afʼume̩ lie̩, anubi e̩nyo̩ kʼi che ñwu me̩ le̩."
JOS,24,21,"Tak amone̩ le̩ ka ñwu Jo̩shua kakini, O̩da; Jihofa oñ a are̩."
JOS,24,22,"Taki Jo̩shua ka ñw amone̩ le̩ kakini, Ame̩ chʼabo ku me̩ gbibenu nyʼo̩la-me̩, ka kʼame̩ mu Jihofa du ku me̩ arʼo̩. Oñ ma kakini, A chʼame̩nibenu abe̩le̩."
JOS,24,23,"Todule̩ fai, me̩ kʼamo̩jo̩ o̩nonojo ku ma jʼefu-me̩ le̩ rinyo̩, ku me̩ hiʼe̩do̩ wane̩ ñwu Jihofa, O̩jo̩ e-Israe̩l."
JOS,24,24,"Tak amone̩ le̩ ka ñwu Jo̩shua kakini, Jihofa O̩jo̩-wa oñ a arʼo̩, omu-wñ a anetirʼu."
JOS,24,25,"Abe̩le̩ Jo̩shua fʼalo kpe̩ kpai amone̩ le̩ o̩jo̩ le̩, oñ i fʼe̩wñ uhio̩me̩ kpai o̩da ajo̩ du te̩ ñwu ma She̩ke̩m."
JOS,24,26,"Taku Jo̩shua fʼorubutu o̩la-i ko̩ nyʼubuku uko̩-o̩la e-O̩jo; tak i mʼokuta elile du, oñ i mʼu du dago of oli ok ki me̩ru uña kiafo̩ e-Jihofa o̩me̩."
JOS,24,27,"Taki Jo̩shua ka ñw amone̩ le̩ chaka kakini. Go, okuta-i achʼe̩nibenu nyʼuwa; todu i gbo̩ o̩la Jihofa kʼi ka ñw a-i chaka; todule̩ owñ achʼe̩nibenu nyʼume̩, tode̩gba ku me̩ fʼaire̩ O̩jo̩-me̩ re̩."
JOS,24,28,"Abe̩le̩ Jo̩shua je̩ ñw amone̩ le̩ chaka le ma, e̩ne̩ne̩ne̩ne̩ le tʼugbo e̩wñ ogu e-wñ."
JOS,24,29,"Tak i lewatu anubi e̩wñ-i, ki Jo̩shua o̩ma Nun, adu Jihofa le̩, leku, o̩do̩-wñ la chʼogume̩lu nyoke me̩gwa."
JOS,24,30,"Oñ ma mʼu du ji ef e̩wñ ogu e-wñ Timnat-sera, kʼi dʼoj ane̩ uwo e-Ifraim, o̩wo̩ o̩pata ate̩ uwo Gaash le̩."
JOS,24,31,"Abe̩le̩ abo Israe̩l re̩ Jihofa gbogbo mʼo̩jo̩ uku Jo̩shua, kpai o̩jo̩ du kʼabogijo ku ma bo̩ e̩gba ki Jo̩shua ku deju kade, owñ chʼabo ku ma ma uko̩lo̩ du ki Jihofa che todu abo Israe̩l."
JOS,24,32,"Taku ma mʼachiku Jose̩f, e-kʼabo Israe̩l ko kwʼIjipti wa, ko ji She̩ke̩m, ef e̩bu ane̩ ki Jeko̩b la o̩wo̩ amo̩ma Hemo̩r kʼi chʼata She̩ke̩m le̩ todu o̩ko̩ ajifa ogume̩lu; oñ e-le̩ mud e̩wñ ogu amo̩ma Jose̩f."
JOS,24,33,"Tak E̩leaza, o̩ma Aro̩n leku; oñ ma mʼowñ du ji oj uwo Finehas, o̩ma-wñ, owñ chʼe-ku ma du ñw u oj ane̩ uwo e-Ifraim le̩."
JDG,1,1,"Oñ i lewatu abu ki Jo̩shua leku, abo Israe̩l ti Jihofa ene kakini, E̩ne̩ adʼo̩gba te̩gu tʼabo Kenan o̩la kʼi kʼogu bʼuma todu wa ejodudu taʼ"
JDG,1,2,"Taki Jihofa kakini, Juda ale; go, u mʼane̩ le̩ du nyʼowñ o̩wo̩ me̩."
JDG,1,3,"Taki Juda ka ñwu Simeo̩n o̩maye-wñ kakini, Lebʼumi tʼoj ane̩ kʼanya je̩ ñwu mi le̩, kʼawa ki kʼogu bʼabo Kenan le̩; tak u naño̩ lebʼuwe̩ tʼoj ane̩ kʼanya je̩ ñw e̩ abe̩le̩ ge̩. Abe̩le̩ Simeo̩n lebʼo̩."
JDG,1,4,Taki Juda mute̩gu lo oñ Jihofa mʼabo Kenan kpai abo Pe̩re̩z ko nyʼuma o̩wo̩; oñ ma fʼone̩-ma icham nyʼo̩gwo̩ko̩ me̩gwa gwodajane̩ Beze̩k.
JDG,1,5,"Ma la fʼAdo̩ni-heze̩k li Beze̩k, taku ma kʼogu bʼo̩, oñ ma fʼabo Kenan kpai abo Pe̩re̩z gwodajane̩."
JDG,1,6,"Ado̩ni-beze̩k muda ra; taku ma ranʼo oñ ma fʼu mu, ma la fʼonu o̩wo̩-wñ kpai onu e̩re̩-wñ ko̩da rinyo̩."
JDG,1,7,"Taku Ado̩ni-beze̩k kakini, Amonu e̩te̩gwa, ku ma mʼonu o̩wo̩ kpai onu e̩re̩-ma ko̩da rinyo̩, fʼuje̩wñ-ma fiye̩ ofe itebulu e-mi; alu kʼu che le̩, alu le̩ O̩jo̩ fʼo̩me̩-wñ ra ñwu mi me̩. Taku ma mʼowñ du wa Je̩rusale̩m, oñ i leku o̩mo̩."
JDG,1,8,"Tak abo Juda kʼogu bʼiJe̩rusale̩m, ma la mʼu gba, oñ ma nʼalu ugbada gwoda, taku ma dʼuna tʼewo le̩."
JDG,1,9,"Ubile̩ tak abo Juda mugwo̩ru alo ku ma kʼogu bʼabo Kenan ku ma dodo ane̩ uwo, kpai ane̩ o̩wo̩ o̩pata o̩gane̩, kpai ane̩ o̩go̩ le̩."
JDG,1,10,"Taki Juda le tekekobʼabo Kenan ku ma dodo He̩bro̩n (odu He̩bro̩n igbele la ko̩ Kjriat-arba); oñ ma fu Sheshai gulo̩, kpai Ahiman kpai Talmai."
JDG,1,11,Akwo o̩mo̩ i la nyʼako bʼabo ku ma dodo Debir. Odu Debir igbele la ko̩ Kiriat-sefe̩r.
JDG,1,12,"Taku Kele̩b kakini, E̩ne̩ kʼi fu Kiriat-sefe̩r gwoda, kʼi la mʼu gba, nadu Aksa, o̩ma-mi, ñw e̩ne̩ le̩ kʼi chʼo̩ya-wñ."
JDG,1,13,"Tak O̩tnie̩l, o̩ma Kenaz, okekele Kele̩b e̩ne̩ke̩le̩, fʼu du; tak i mʼAksa o̩ma-wñ du ñw u chʼo̩ya."
JDG,1,14,"Oñ i lewatu e̩gba kʼonobule̩ le̩ lewa ugbo-wñ, i la fʼowñ hio̩wo̩ kʼi bi ane̩ uche̩ʼka ugbo ata-wñ; tak onobule̩ le̩ mudachi kwʼoji o̩ke̩ke̩te̩-wñ tane̩, oñ Kele̩b ka ñw u kakini, E̩wñ e̩ tene?"
JDG,1,15,"I ka ñw u kakini, Dʼe̩wñ ele ñwu mi; abu kʼe̩ mʼane̩ o̩wo̩ o̩pata o̩gane̩ le̩ du ñwu mi, e̩ ki ño̩ dʼe̩bi omi ñwu mi ge̩. Taku Kele̩b mʼe̩bi omi e-ate̩ kpai e-o̩gane̩ ko ñw u."
JDG,1,16,"Oñ abo o̩lo̩pu e̩ne̩ Ken, ana Mose̩s le̩, la kwʼewo e-oli ki dab e̩kpe̩ le̩ alebo̩ abo Juda nyʼaje̩tachi Juda, owñ chʼe-kʼi dʼo̩wo̩ o̩pata o̩gane̩ Arad le̩; taku ma nyʼadodo ef amone̩ le̩."
JDG,1,17,"Taki Juda lebo̩ Simeo̩n o̩maye-wñ, oñ ma fʼabo Kenan ku ma dodo Zefat gwoda. Ma la mʼo̩mo̩ kojo̩ ñw O̩jo̩ hioko. Oñ ma dʼodu ewo le̩ ko Ho̩rma."
JDG,1,18,"Juda ño̩ fu Gaza du, manyʼane̩-wñ kadʼalo̩me̩-wñ, kpai Ashke̩lo̩n manyʼane̩-wñ kadʼalo̩me̩-wñ, kpai E̩kro̩n manyʼane̩-wñ kadʼalo̩me̩-wñ."
JDG,1,19,"Jihofa la dʼubi Juda, oñ i mʼane̩ uwo le̩ gba, i muda neke nʼabo ku ma dodo ane̩ o̩go̩ le̩ dufu n, todabu ku ma nʼo̩ko̩ogu ebije."
JDG,1,20,"Taku ma mu He̩bro̩n du ñwu Kele̩b, alu ki Mose̩s ka le̩; oñ i fʼamo̩ma Anak me̩ta le̩ ne dufu."
JDG,1,21,Abo Be̩njamin la nʼabo Je̩bius ku ma dodo Je̩rusale̩m dufu n; abe̩le̩ abo Je̩bius gugu kpenyʼabo Be̩njamin Je̩rusale̩m gbogbo tʼeñini.
JDG,1,22,Abo unyi Jose̩f ño̩ te̩gu akobo̩ Be̩le̩l ge̩; Jihofa la dʼubi-ma.
JDG,1,23,Tak abo unyi Jose̩f fʼone̩ kpe̩ atu ane̩ Be̩te̩l. (Odu ewo le̩ la ko̩ Luz akwoubi.)
JDG,1,24,"Tak abo ku ma tʼane̩ le̩ li eneʼka kʼi akwʼef ewo le̩ dufu awa, oñ ma ka ñwu kikini, A gbo̩ko̩bʼe̩, e̩ ña wa o̩na kʼa gudu nyʼef ewo-i tak a adʼufe̩de̩nyo̩ ñʼe̩."
JDG,1,25,"Tak i dʼugbo ku ma gudu nyʼewo le̩ ña ma: oñ ma nʼalu ugbada fʼewo le̩ gwoda, ma muda tʼe̩ne̩ le̩ kpai abo-wñ chaka no̩."
JDG,1,26,"Tak e̩ne̩ le̩ nyʼojane̩ abo He̩t oñ i fʼewo ko̩ o̩mo̩, oñ i dʼodu-wñ ko̩ Luz; e-le̩ la chʼodu-wñ gbogbo tʼeñini."
JDG,1,27,"Manasa la nʼabo Be̩t-shean kpai abo adogbe-wñ dufu n, kpai abo Taanak kpai abo adogbe-wñ n, kpai abo ku ma dodo Do̩r kpai abo adogbe-wñ n, kpai abo ku ma dodo Ibleam kpai abo adogbe-wñ n, kpai abo ku ma dodo Me̩gido kpai abo adogbe-wñ n; abo Kenan la neku edodo ane̩ le̩ tila."
JDG,1,28,"Tak i lewatu, e̩gba kʼabo Israe̩l fʼukpahiu ne̩, ma je̩ ñw abo Kenan re̩ ma, ma muda ne ma dufu hioko n."
JDG,1,29,Ifraim la nʼabo Kenan ku ma dodo Geze̩r dufu n; abo Kenan le̩ la gugu efu-ma Geze̩r le̩.
JDG,1,30,"Ze̩biulo̩n nʼabo ku ma dodo Kitro̩n dufu n, kpai abo ku ma dodo Nahalo̩l in; abo Kenan la kwogugu efu-ma, oñ ma mud abo ku ma re̩ ma."
JDG,1,31,"Ashe̩r nʼabo ku ma dodo Ako dufu n, kpai abo ku ma dodo Saidon, kpai abo Alab, kpai abo Akzib, kpai abo He̩lbo̩n, kpai abo Afik, kpai abo Rehob in;"
JDG,1,32,ama abo Ashe̩r le̩ dodo ef abo Kenan ku ma dodo ane̩ le̩; todu ma ne ma dufu n.
JDG,1,33,"Naftali nʼabo ku ma dodo Be̩t-shime̩sh dufu n, kpai abo ku ma dodo Be̩t-anat in; i muda kwogugu ef abo Kenan, ku ma dodo ane̩ le̩; i chaka dʼabe̩le̩, abo ku ma dodo Be̩t-shime̩sh, kpai abo ku ma dodo Be̩t-anat mud abo ku ma re̩ ma."
JDG,1,34,"Oñ abo Amo̩r fʼabo Dan kpa lʼubiubi tʼoj ane̩ uwo, todu ma je̩ ñwu ma gwo̩ru wʼef o̩go̩ n;"
JDG,1,35,"abo Amo̩r le̩ muda neku ku ma dodo oji uwo Here̩s kpai Aijalo̩n kpai Shaalbim tila, o̩wo̩ abo unyi Jose̩f muda nʼuma oji tabale, oñ abo le̩ mud abo ku ma re̩ ma."
JDG,1,36,"Alome̩ abo Amo̩r la te̩ akwo ate̩gu Akrabim, kwʼugbo okuta le̩ mute̩gu alo."
JDG,2,1,"Tak onuche̩ Jihofa mute̩gu kwo Gilgal wa Bochim. Oñ i kakini, Omi je̩ ñwu me̩ kwʼIjipti dufu, oñ u mʼume̩ ko wa oj ane̩ e-kʼu go̩ ñw amata-me̩ le̩. Oñ u kakini, U ñʼakpʼalo-mi kpai ame̩ bie̩ ogbegbele̩ n."
JDG,2,2,Ame̩ ki la kpʼalo kpai abo ane̩-i du n; me̩ ki fʼubo̩ iche̩bo̩-ma gulo̩. Me̩ la netirʼomu-mi n. E̩wñ chi ku me̩ che-i ta?
JDG,2,3,"Todule̩ u laño̩ kakini, U ñʼane ma dufu bʼume̩ o̩gba te̩ ge̩ n; ma muda akado me̩ akolo dab ikeke, amo̩jo̩ e-ma la achʼoku ñwu me̩."
JDG,2,4,"Oñ e̩gba kʼonuche̩ Jihofa kʼo̩la-i ñw amo̩ma Israe̩l chaka, tak amone̩ le̩ chi omu-ma nyʼate̩ araku."
JDG,2,5,Oñ ma dʼodu o̩mo̩ ko̩ Bochim; ma la fʼiche̩bo̩ che ñwu Jihofa o̩mo̩.
JDG,2,6,"E̩gba ki Jo̩shua je̩ ñw amone̩ le̩ muchi, tak e̩ne̩ne̩ne̩ne̩ abo Israe̩l nyʼugbo e̩wñ ogu e-wñ, ku ma mʼane̩ le̩ gba."
JDG,2,7,"Amone̩ le̩ la che e̩wñ ñwu Jihofa gbogbo mʼo̩jo̩ uku Joshua, gbogbo mʼo̩jo̩ uku abogijo ku ma kpʼojolugbo tu Jo̩shua le, owñ chʼabo ku ma fʼuko̩lo̩ inaina ku Jihofa che todu abo Israe̩l le̩ li."
JDG,2,8,"Oñ o̩do̩ Jo̩shua o̩ma Nun, adu Jihofa le̩, jo̩ ogu me̩lu nyoke me̩gwa tak i leku."
JDG,2,9,"Oñ ma mʼu du ji ejefu alo̩me̩ e̩wñ ogu-wñ Timnat-he̩re̩s, ane̩ uwo Ifraim, o̩wo̩ o̩pata ate̩ uwo Gaash le̩."
JDG,2,10,"Uku laño̩ mʼabo o̩gba le̩ chaka ko wʼugbo amata-ma; tak abo o̩lo̩pu omune̩ ku ma ma ma Jihofa, ku ma ma la ma uko̩lo̩ kʼi che todu abo Israe̩l in, kwane̩ ubi-ma."
JDG,2,11,"Tak abo Israe̩l fʼe̩wñ ki bie̩ne̩ eju Jihofa che, ma la kwoche e̩wñ ñw ami-Beal;"
JDG,2,12,"oñ ma hiu Jihofa O̩jo̩ amata-ma kʼi ko ma kwʼane̩ Ijipti wa le̩ tinyo̩; ma kwotʼamo̩jo̩ omune̩ ubi, owñ chʼamo̩jo̩ amone̩ ku ma jo̩ lʼuma daka le̩, oñ ma kwodojikane̩ ñwu ma; ma la nyi Jihofa uwe̩do̩."
JDG,2,13,"Ma hiu Jihofa tinyo̩, oñ ma kwoche amiBeal kpai Ashtaro̩t."
JDG,2,14,"Abe̩le̩ uwe̩do̩ Jihofa mutajo bʼIsrae̩l ma, oñ i mʼuma ko nyʼamajakpa e̩wñ o̩wo̩, oñ abo le̩ mʼuma ko je̩; i la mʼuma kota tef o̩wo̩ ame̩ne̩bi-ma ku ma lʼuma daka le̩, oñ ma ma neke ño̩ dago o̩gba ame̩ne̩bi-ma ge̩ n."
JDG,2,15,"Ugbo du ku ma le ru, o̩wo̩ Jihofa chʼagwunyʼuma, alu ki Jihofa ka kʼi go̩ ñwu ma le̩; oñ ma li o̩bata tabale."
JDG,2,16,"Taki Jihofa kʼamakajo̩ kwane̩, abo le̩ la fʼuma jadu kwef o̩wo̩ abo ku ma ko ma je̩ le̩."
JDG,2,17,"Ma la nyʼamaka-jo̩-ma le̩ eti n; todu ma tʼajo̩ko̩ bʼamo̩jo̩ omune̩, ma la dojikane̩ ñwu ma; ma hika muna bʼo̩na kʼamata-ma le ku ma gbʼuko̩ uko̩ ki Jihofa te̩ gbo̩ le̩, te̩; ma che dab amata-ma n."
JDG,2,18,"Tak e̩gba du ki Jihofa kʼamakajo̩ kwane̩ ñwu ma, e̩gbale̩ Jihofa la dʼugbo akajo̩ le̩, oñ i fʼuma jadu bʼef o̩wo̩ ame̩ne̩bi-ma te̩ gbogbo mʼo̩jo̩ uku akajo̩ le̩; todu ifi-ma ku ma fi noji abo ku ma fu ma kpa ma, ku ma la che ma o̩bata wo̩ Jihofa."
JDG,2,19,"Ama e̩gba kʼakajo̩ le̩ leku, ma ño̩ mudabi tubi, oñ ma chane̩ eche e̩wñ ihie̩ne̩ tʼamata-ma le, owñ chʼamo̩jo̩ omune̩ etʼo̩ ubi, ku ma che e̩wñ ñwu ma, ku ma la dojikane̩ ñwu ma ge̩; ma we e̩wñ ugbite̩re̩-ma du eche n."
JDG,2,20,"Oñ uwe̩do̩ Jihofa mutajo bʼIsrae̩l ma; oñ i kakini, Todabu kʼabo ichi-i fʼalo-mi e-kʼu ñwa ñw amata-ma daba ku ma ma la nyʼomu-mi eti n,"
JDG,2,21,"akwe̩gba-i u ñʼanʼabo uche̩ichi ki Jo̩shua to̩no̩ jo̩ tak i ku le̩ dufu bʼuma o̩gba te̩ ge̩ n,"
JDG,2,22,"todu kʼu nʼabo le̩ ñwa abo Israe̩l go̩, abe̩ku ma jʼade̩ o̩na Jihofa ku ma alule̩ o̩na le̩ alu kʼamata-ma che, abe̩ku ma aje̩ n."
JDG,2,23,"Abe̩le̩ oñ Jihofa tʼabo uche̩ichi le̩ no̩, kʼi ma la ne ma dufu piopio n; i la ko ma nyu Jo̩shua o̩wo̩ n."
JDG,3,1,"Abo uche̩ichi uche̩ichi-i la chʼabo ki Jihofa to̩no̩, kʼi ne̩ ma ñwa abo Israe̩l go, owñ chʼaluka abo Israe̩l kʼeju-ma ma dʼogu ane̩ Kenan le̩ chaka n;"
JDG,3,2,"owñ chʼutodu kʼabo Israe̩l o̩gba o̩gba ki ma ogu eja, kʼi ko̩ abo ku ma ma mʼogu eja akwoubi n."
JDG,3,3,"Owñ chʼamodu abo Filistia me̩lu le̩, kpai abo Kenan chaka, kpai abo Saido̩n, kpai abo Hifai ku ma dodo uwo Le̩bano̩n, akwo uwo Beal-he̩rmo̩n gbogbo wa alo̩na ugbo ku ma gudu nyi Hamat."
JDG,3,4,"Abo le̩ la jo̩, kʼi ne̩ ma ñwʼabo Israe̩l go, kʼi ma abe̩ku ma anyʼuko̩ uko̩ ki Jihofa te̩ eti, owñ chʼo̩la kʼi ñwa ñw amata-ma lugbo Mose̩s le̩."
JDG,3,5,"Abe̩le̩ abo Israe̩l kwogugu ef abo Kenan, kpai ef abo He̩t, kpai ef abo Amo̩r, kpai ef abo Pe̩re̩z, kpai ef abo Hifai, kpai ef abo Je̩bius;"
JDG,3,6,"oñ ma mʼamo̩ma-ma ko che o̩ya-ma, oñ ma mʼamo̩ma e-ma ko ñw amo̩ma-ma e̩ne̩ke̩le̩; ma la kwore̩ amo̩jo̩-ma."
JDG,3,7,"Abo Israe̩l la fʼe̩wñ ki bie̩ne̩ eju Jihofa che, ma la gbenyo̩ Jihofa O̩jo̩-ma, oñ ma kwore̩ amiBeal kpai Ashe̩rot."
JDG,3,8,"Todule̩ uwe̩do̩ Jihofa mutajo bʼIsrae̩l ma, oñ i mʼuma ko ta tef o̩wo̩ Kushan-rishataim onu Me̩sopotemia; oñ abo Israe̩l re̩ Kushan-rishataim o̩do̩ me̩jo̩."
JDG,3,9,"Ama e̩gba kʼabo Israe̩l raku do̩ Jihofa, Jihofa mʼe̩najaduʼka du kwane̩ ñwu abo Israe̩l, owñ le̩ fʼuma jadu, owñ che O̩tnie̩l o̩ma Kenaz, okekele Kele̩b."
JDG,3,10,"Afu Jihofa lewa bʼowñ ma, oñ i kajo̩ abo Israe̩l; i la dufu nyʼoko ogu, taku Jihofa mu Kushan-rishataim, onu Me̩sopotemia le̩, du tʼo̩ o̩wo̩; o̩wo̩-wñ la gbiti tu Kushan-rishataim le."
JDG,3,11,"Abe̩le̩ ane̩ le̩ fʼuñmi ne̩ o̩do̩ o̩gbo̩ meji. Tak O̩tnie̩l, o̩ma Kenaz le̩, leku."
JDG,3,12,"Tak abo Israe̩l ño̩ kwoche e̩wñ ki bie̩ne̩ eju Jihofa ge̩; taku Jihofa dʼukpahiu ñwu E̩glo̩n onu Moab kʼi ko bʼabo Israe̩l, todabu ku ma fʼe̩wñ ki bie̩ne̩ eju Jihofa che le̩."
JDG,3,13,"Tak e̩ne̩ le̩ kʼabo Amo̩n kpai abo Amale̩k wa jeju ugbo-wñ, oñ i le nagwo abo Israe̩l da, taku ma mʼewo oli ki dab e̩kpe̩ le̩ gba."
JDG,3,14,Oñ abo Israe̩l re̩ E̩glon onu Moab o̩do̩ me̩gwe̩jo̩.
JDG,3,15,"Ama e̩gba kʼabo Israe̩l raku do̩ Jihofa, Jihofa la dʼe̩najadu kwane̩ ñwu ma, owñ che Ehud, o̩ma Gera, e̩ne̩ Be̩njamin, abawohi i che. Tak abo Israe̩l kʼe̩wñ ire̩ kpuche̩ lʼo̩wo̩-wñ wa ñw E̩glo̩n onu Moab le̩."
JDG,3,16,"Ehud la fʼugbada ki nʼeju meji gwu ñw o̩la-wñ, ujiji-wñ che ohibaʼka; i mʼu du ji mʼuta-wñ awo̩to̩ ejefu ukpo-wñ."
JDG,3,17,Tak i mʼe̩wñ ire̩ le̩ kowa ñw E̩glo̩n onu Moab. E̩glo̩n le̩ la chʼe̩ne̩ oyo tabale.
JDG,3,18,"Tak e̩gba kʼEhud mʼe̩wñ ire̩ le̩ ko ñw u kpa, i je̩ ñw abo ku ma nʼe̩wñ ire̩ le̩ wa ku ma dʼo̩gba alo."
JDG,3,19,"Owñ onugo muda lekado ojibo okuta ki jo̩ Gilgal tak i mudabi, oñ i kakini, U chenʼuche̩ kʼu naje̩rʼuwe̩ ejubi, onu. Tak i kakini, Chechi ta. Oñ abo ki ma dago kpenyʼu kwʼugbo-wñ dufu."
JDG,3,20,"Tak Ehud lewa ugbo-wñ, owñ kate la gugu unyi ojale ugbo kʼafu afe̩rʼu o̩la. Tak Ehud kakini, U chenʼuche̩ kʼi kwʼugbo O̩jo̩ kʼu naje̩rʼe̩. Oñ i kwane̩ bʼe̩wñ ugugu-wñ te̩."
JDG,3,21,"Tak Ehud fʼo̩wo̩-wñ awohi nadala, i la mʼugbada wo̩ kwʼakolo-wñ awo̩to̩, oñ i mʼu du gwunyʼu efu;"
JDG,3,22,"uka-wñ kwotunyʼu manyʼo̩be̩ ge̩, tak ula-wñ kwobʼoji o̩be̩ ma, todu i wo̩ ugbada le̩ bʼefu-wñ te̩ n; oñ i ledufu ejubi."
JDG,3,23,"Tak Ehud dufu nyʼef atakpa, oñ i fʼo̩na unyi ojale le̩ renyʼu, oñ i fʼu tʼigede."
JDG,3,24,"Oñ e̩gba kʼi le, amadu onu lewa; taku ma go, oñ ma li kʼo̩na unyi ojale le̩ chetʼigede; taku ma kakini, I dʼejefu unyi ojale le̩ agu e̩re̩ che̩."
JDG,3,25,"Oñ ma jo gbogbo anyo̩ fʼuma mu; go, i la bi o̩na unyi ojale le̩ n, ma mʼo̩ma igede-wñ du oñ ma mʼu bi; me̩ la go, odu-ma leku tʼane̩pe̩te̩ o̩mo̩."
JDG,3,26,"Oñ abu ku ma kpo̩kpe̩ o̩mo̩ Ehud rale, oñ i lale tʼejubi ojibo okuta le̩, i la fʼuma o̩wo̩ nyi Seira."
JDG,3,27,"Oñ e̩gba kʼi lewa, i fʼo̩kakachi fa ane̩ uwo Ifraim o̩mo̩; tak abo Israe̩l mugwo̩ru kwʼane̩ uwo le̩ kpai owñ, owñ la tʼuma o̩gba."
JDG,3,28,"Oñ i ka ñwu ma kakini. Me̩ tʼumi ubi; todu Jihofa mʼame̩nebi-me̩, abo Moab le̩, ko nyʼume̩ o̩wʼo̩ me̩. Abe̩le̩ ma gwo̩ru tʼo̩ ubi, oñ ma mʼugbo ki Jo̩rdan de̩ hie̩hie̩le̩ ugbo kʼone̩ adaba o̩wo̩ Moab le̩ gba nyʼo̩wo̩, i la je̩ ñw e̩ne̩ du ki daba n."
JDG,3,29,"Oñ ma fʼaboke̩le̩ Moab dabe̩ne̩ kʼone̩ icham nyʼo̩gwo̩ko̩ me̩ gwa kpa iko le̩, o̩chaka-ma ayoyo, ma chʼamagbiti; e̩ne̩ kate fʼo̩ o̩wo̩ n."
JDG,3,30,Abe̩le̩ o̩wo̩ abo Israe̩l fʼabo Moab du o̩jo̩ le̩. Tak ane̩ le̩ fʼuñmi ne̩ o̩do̩ o̩gbo̩ me̩le̩.
JDG,3,31,"Ubi-wñ Shamgar o̩ma Anat la do̩mo̩, owñ le̩ nʼe̩wñ ku ma du gwunyʼamokuno̩ ofe ku ma lule̩ kpa aboke̩le̩ Filistia ulo̩gwa: owñ le̩ ño̩ fʼabo Israe̩l jadu ge̩."
JDG,4,1,"Abu kʼEhud leku, abo Israe̩l ño̩ fʼe̩wñ ki bie̩ne̩ eju Jihofa che ge̩."
JDG,4,2,"Taki Jihofa mʼuma ko ta te̩ Jebin onu Renan o̩wo̩, i jʼo̩fe̩-wñ Hazo̩r; onu ogu-wñ che Sisera, kʼi la dodo Haro-she̩t e-abo uche̩ichi le̩."
JDG,4,3,Tak abo Israe̩l raku do̩ Jihofa; todu e̩ne̩ le̩ nʼo̩ko̩ ogu ebije ogu me̩lu me̩la; i la fʼabo Israe̩l dema o̩do̩ ogu.
JDG,4,4,"Oñ Debo̩ra, akache̩ onobule̩, kʼi chʼo̩ya Lapido̩t, kajo̩ abo Israe̩l iko le̩."
JDG,4,5,I te̩tagugu of oli ki dab e̩kpe̩ e-Debo̩ra agbagba Rama kpai Be̩te̩l oj ane̩ uwo Ifraim; oñ abo Israe̩l nawʼugbo-wñ kʼi kpʼoji ajo̩-ma.
JDG,4,6,"I fʼone̩ kpe̩ ado̩ Barak o̩ma Abino̩am kʼi kwo Kede̩sh-naftali wa. Oñ onobule̩ le̩ ka ñw u kakini, I che Jihofa, O̩jo̩ abo Israe̩l, ñwa kakini, Lo kʼe̩ te̩me̩rʼuwo Tabo̩r o̩mo̩ kʼe̩ la mʼaboke̩le̩ Naftali kpai abo Ze̩biulo̩n icham nyʼo̩gwo̩ko̩ me̩gwa ko le bʼuwe̩ n?"
JDG,4,7,"Tak u nafu Sisera kʼi chʼonu ogu Jebin manyʼo̩ko̩ ogu-wñ, kpai o̩wo̩ amone̩-wñ fa wʼugbo we̩, ugbo ukpolo Kisho̩n oñ namʼowñ du nyʼuwe̩ o̩wo̩."
JDG,4,8,"Taku Barak ka ñw u kakini, E̩ le bʼumi nale; i muda che̩wñ kʼe̩ ma le n, nale n."
JDG,4,9,"Oñ onobule̩ le̩ kakini, Nale bʼuwe̩ chuu; ama ule̩ kʼuwe̩ ale-i e̩ nʼojima-wñ n, todu Jihofa adu Sisera ta tef o̩wo̩ onobule̩. Taki Debo̩ra kwane̩, oñ i lebo̩ Barak nyi Kede̩sh."
JDG,4,10,Taki Barak fu Ze̩biulo̩n kpai Naftali do̩ wa Kede̩sh; aboke̩le̩ icham nyʼo̩gwo̩ko̩ me̩gwa la fʼe̩re̩ nʼe̩re̩-wñ te̩gu alo; Debo̩ra la lebʼo̩ ge̩.
JDG,4,11,"Hebe̩r, e̩ne̩ Ken le̩, la fʼo̩la-wñ date̩ bʼabo Ken ku ma chʼabo Ho̩bab ana Mose̩s te̩ e̩gba le̩ me̩, i la fʼunyabo-wñ fa o̩najiji ugbo oli ok Zaananim, ki me̩ru Kede̩sh."
JDG,4,12,"Taku ma muduka ñwu Sisera ka ki Barak, o̩ma Abino̩am, mute̩gu nyʼoj uwo Tabo̩r me̩,"
JDG,4,13,"oñ Sisera mʼo̩ko̩ ogu-wñ ebije ogu me̩lu me̩la chaka ko wa jʼugbo kate, kpai amone̩ du ku ma jʼugbo-wñ akwo Haroshe̩t e-abo uche̩ichi gbogbo wa ukpolo Kisho̩n."
JDG,4,14,"Taku Debo̩ra ka ñwu Barak kakini, Kwane̩! todu eñini chʼo̩jo̩ ki Jihofa mu Sisera du tʼuwe̩ o̩wo̩, Jihofa tʼuwe̩ o̩gba dufu ta n? Oñ Barak mugwo̩ru uwo Tabo̩r wane̩, aboke̩le̩ icham nyʼo̩gwo̩ko̩ me̩gwa tʼo̩ ubi."
JDG,4,15,"Taku Jihofa nʼalu ugbada fu Sisera kpai o̩ko̩ ogu-wñ chaka kpai abogu-wñ chaka biya rʼo̩gba Barak; taku Sisera mudachi kwʼef o̩ko̩ ogu-wñ tane̩, oñ i ra le kpʼe̩re̩ ofo."
JDG,4,16,"Barak la rano o̩ko̩ ogu-wñ, kpai abogu le̩ gbogbo wa Haroshe̩t e-abo uche̩ichi, oñ abogu Sisera le̩ chaka lewane̩ alu ugbada; e̩ne̩ke̩le̩-ma okate bo̩ n."
JDG,4,17,"Ama Sisera rale e̩re̩ ofo tʼunyabo Jee̩l, o̩ya Hebe̩r e̩ne̩ Ken le̩; todu o̩la du dʼagbagba Jebin onu Hezo̩r kpai abo unyi Hebe̩r e̩ne̩ Ken le̩ n."
JDG,4,18,"Oñ Jee̩l ledufu kʼi ledo Sisera, oñ i ka ñw u kakini, Muna, odu-mi, muna wʼugbo mi emi; e̩ ki railo n. Tak i muna wʼugbo-wñ ef unyabo le̩, oñ onobule̩ le̩ mʼugbologo ko bʼo̩ o̩la ma."
JDG,4,19,"Taku Sisera ka ñw u kakini, Dʼomiofo ñwu mi ñmo̩ pe̩, agba, alugbe̩ akpa mi. Tak i muji o̩cha omi e̩nya chi, oñ i du ñw u kʼi ñmo̩, tak i kʼe̩wñ le̩ bʼo̩ o̩la ma ge̩."
JDG,4,20,"Tak i ka ñw onobule̩ kakini, Kwodago alugbana unyabo-i, tak e̩gba kʼe̩ne̩ du wa tʼuwe̩ ene kakini, E̩ne̩ke̩le̩ du dʼemi n? Uwe̩ ki dohi ñw u kakini, O̩da."
JDG,4,21,"Taku Jee̩l, o̩ya Hebe̩r le̩, mʼoli unyabo ku ma fa ku ma du tunyane̩ du, oñ i mʼutumu du nʼo̩wo̩, tak i le ye̩ye̩ nyʼugbo-wñ oñ i mʼoli le̩ du kanyʼibeti-wñ, oñ i mugudu tunyʼane̩ ugbo kʼi dachi, todu i mʼolu uhia du. Oñ i leku."
JDG,4,22,"E̩ la go, abu ki Barak arano Sisera, Jee̩l kwodufu aledʼo, oñ i ka ñw u kakini, Lewa kʼu nadʼe̩ne̩ kʼe̩ tejane̩ ñw u le̩ ñʼuwe̩. Tak i nyʼef unyabo-wñ; e̩ la go, Sisera la leku tʼo̩mo̩, oli unyabo le̩ tunyʼibeti-wñ."
JDG,4,23,Abe̩le̩ O̩jo̩ fu Jebin onu Kenan du o̩gba abo Israe̩l o̩jo̩ le̩.
JDG,4,24,"Oñ o̩wo̩ abo Israe̩l fʼukpahiu ne̩ nyo̩gba tule waa akobo̩ Jebin onu Kenan, gbogbo taku ma fu Jebin onu Kenan le̩ ko̩da rinyo̩."
JDG,5,1,"Taku Debo̩ra kpai Barak o̩ma Abinoam fʼeli ko̩ o̩jo̩ le̩, kakini:"
JDG,5,2,"Todabu kʼame̩nuto̩gba mʼo̩gba du Israe̩l,"
JDG,5,3,"Me̩ gbo̩, ame̩ amonu; me̩ neti, ame̩ abo̩da;"
JDG,5,4,"Jihofa, e̩gba kʼe̩ kwo Seir le̩ dufu,"
JDG,5,5,"Uwo uwo chane̩ eya rinyo̩ eju Jihofa ki dʼane̩ le̩,"
JDG,5,6,"Iko Shamgar, o̩ma Anat le̩,"
JDG,5,7,"Ikpunyi ikpunyi de̩ Israe̩l ge̩ n,"
JDG,5,8,"Ma chi amo̩jo̩ etito̩,"
JDG,5,9,E̩do̩-mi dʼugbo amigo̩bina Israe̩l
JDG,5,10,"Ame̩ ku me̩ tano o̩ke̩ke̩te̩ efufu le̩,"
JDG,5,11,"Ugbo kʼekuku ma de̩ n, o̩gba e̩ga ugbo ku ma wa kpa omiofo,"
JDG,5,12,"Mʼolu ji, mʼolu ji, Debo̩ra!"
JDG,5,13,"Tak e̩bo̩bo̩ abo ku ma bi lʼeju O̩jo̩, kpai amone̩ le̩ mugwo̩ru wa;"
JDG,5,14,"Abo ku ma fʼili nyʼane̩ Amale̩k kwo Ifraim wa,"
JDG,5,15,"amagboji Isakar la jʼugbo Debora,"
JDG,5,16,"E̩wñ chi kʼe̩ gugu ef iga amala,"
JDG,5,17,Gilead la kwogugu udaba Jordan le̩;
JDG,5,18,Ze̩biulo̩n chʼamone̩ ki fʼo̩la-ma gbalijo̩ ñw uku;
JDG,5,19,Amonu lewa ajogu;
JDG,5,20,"Ma kwʼojale wa ajo̩gu,"
JDG,5,21,"Ukpolo Kisho̩n mu ma ko lo,"
JDG,5,22,E̩gbale̩ e̩re̩ amanya chane̩ eda nyʼane̩
JDG,5,23,"Me̩ fʼama na ñw Me̩roz, onuche̩ Jihofa ka-i,"
JDG,5,24,"Ma ade̩nyo̩ ñw Jee̩l tʼabobule̩ du le,"
JDG,5,25,"I bi omiofo, i la dʼomie̩nya ñw u,"
JDG,5,26,Tak i dʼo̩wo̩-wñ tatʼoli unyabo
JDG,5,27,"I fʼoji dalo̩ tʼagada onobule̩ le̩, i lewane̩,"
JDG,5,28,"Iye Sisera nyope lʼiwindo ago o̩do̩da,"
JDG,5,29,"Abobule̩ aguchi ku ma nʼibe dohi ñw u,"
JDG,5,30,"I chʼane̩ kʼogu je̩, oñ ma jʼo̩mo̩ akpe̩ le̩ n?—"
JDG,5,31,"Ame̩nebi-we̩ chaka ki lenyo̩ abe̩le̩, O Jihofa!"
JDG,6,1,Oñ abo Israe̩l ño̩ che e̩wñ ki bie̩ne̩ eju Jihofa; taki Jihofa ño̩ mʼuma ko nyʼo̩wo̩ Midian o̩do̩ mebie.
JDG,6,2,"Oñ o̩wo̩ abo Midian tʼabo Israe̩l le; todu abo Midian le̩, abo Israe̩l fʼowo ki jʼoj uwo uwo le̩ che ñw o̩la-ma, kpai ura, kpai aku aku le̩."
JDG,6,3,"E̩gba du kʼabo Israe̩l fʼe̩wñ gbe̩, abo Midian kpai abo Amale̩k kpai abo olodudu le̩ lewa akobʼuma;"
JDG,6,4,"oñ ma kpala nyʼuma, ku ma fʼe̩wñ kʼane̩ du dufu le̩ kpabie̩ rinyo̩, gbogbo tak one̩ lewa Gaza, ma la tʼuje̩wñ du no̩ ñw abo Israe̩l in, tʼe̩wño̩re̩ egini, tʼo̩kokuno̩, tʼo̩ke̩ke̩te̩."
JDG,6,5,"Todu ama kpai ame̩wñukpa-ma kpai unyabo-ma kpe̩re̩ wa; uwewe-ma ki wa dab amimiejo; tʼama, tʼaminyakulumi-ma nʼaluka n; ma la wʼoj ane̩ le̩ ku ma fʼu kpabie̩."
JDG,6,6,Abo Israe̩l la mud e̩ne̩ ubie̩ tabale noji abo Midian le̩; tak abo Israe̩l kworaku do̩ Jihofa.
JDG,6,7,"Tak i lewatu, e̩gba kʼabo Israe̩l raku do̩ Jihofa noji abo Midian le̩,"
JDG,6,8,"Jihofa la fʼakache̩ʼka kpuche̩ rʼabo Israe̩l; oñ i ka ñwu ma kakini, Abu ki Jihofa, O̩jo̩ Israe̩l, ka de̩ kakini, Omi ko me̩ kwʼIjipti wa, u la mʼume̩ ko kwʼef unyi-adu le dufu;"
JDG,6,9,"oñ u mʼume̩ gba bʼo̩wo̩ abo Ijipti te̩, kpai bʼo̩wo̩ abo du ku ma fʼume̩ dema te̩, u fʼuma ne bʼume̩ o̩gba te̩, oñ u mʼane̩-ma ko ñwu me̩."
JDG,6,10,"Tak u ka ñwu me̩ kakini, Omi che Jihofa, O̩jo̩-me̩; me̩ ki diba ñw amo̩jo̩ abo Amo̩r, e-ku me̩ dodo oj ane̩-ma-i n. Me̩ muda nyʼomu-mi eti n."
JDG,6,11,"Tak Onuche̩ Jihofa lewa, oñ i kwogugu ofe ok ki de̩ Ofra, e-ki Joash e̩ne̩ Abiezra ne̩ le̩. O̩ma-wñ Gideo̩n la do̩mo̩ agwʼo̩ka ef agu o̩ko̩lo̩ achiwebe̩te̩ma, kʼi mʼu du-abo Midian maja."
JDG,6,12,"Tak Onuche̩ Jihofa le̩ kwotejugede ñw u, i ka ñw u kakini, Jihofa dʼugbo we̩, uwe̩ e̩nugbiti ki nʼuwohi le̩."
JDG,6,13,"Taku Gideon ka ñw u kakini, O, Odu-mi, iche̩wñ ki Jihofa dʼugbo wa, e̩wñ chi kʼe̩wñ-i chaka ke̩re̩bʼuwa-i? Ugbo uko̩lo̩ aye-wñ du kʼamata-wa kʼinabali ñw a le̩ de̩? Ma kakini, I che Jihofa ko wa kwʼ Ijipti wa n? Ama fai Jihofa hi uwa tinyo̩, i la mʼuwa ko nyʼabo Midian Owo̩."
JDG,6,14,"Taki Jihofa kejurʼu, oñ i kakini, Uwe̩ ki nale ef ukpahiu-we̩-i, kʼe̩ la fʼIsrae̩l jadu bʼo̩wo̩ abo Midian te̩; i chʼomi kpʼe̩ uche̩-i n?"
JDG,6,15,"Tak i ka ñw u kakini, O, Ondu, e̩wñ nadʼu jadu abo Israe̩l? Abo o̩lo̩pu e-mi chʼame̩nubie̩ tʼuma le efu Manasa, omi la chʼe̩ne̩ kʼi nya ef abo unyi ata-mi."
JDG,6,16,"Taki Jihofa ka ñw u kakini, Omi muda adʼugbo we̩ chuu, uwe̩ la akpa abo Midian le̩ dabe̩ne̩ kʼama chʼe̩ne̩ kate."
JDG,6,17,"Tak i ka ñw u kakini, Iche̩wñ kʼuwe̩ ali umi eju-i, mak e̩ dʼujiwe ña mi, ka kʼuwe̩ ako̩la ñw omi-i."
JDG,6,18,"Nagbo̩ko̩bʼe̩ e̩ ki kwo bʼemi te̩ n, gbogbo tak u mudabi wʼugbo we̩, kʼu la adʼe̩wñ ele-mi dufu wa, kʼu mʼu du gugu o̩gba-we̩. Oñ i kakini, Nagugu emi deju we̩."
JDG,6,19,"Taki Gideon nyʼejefu, oñ i fʼo̩ma ewo ñwo̩che, kpai akala ki ma nʼo̩jo̩wu n, kʼi nʼomu alu e̩faʼka che; i mʼe̩la le̩ ko nyʼagba, oñ i dʼomi akele-wñ danyʼucha, tak i mʼu ko dufu wʼugbo-wñ of oli ok le̩, oñ i mʼu ko wʼugbo-wñ."
JDG,6,20,"Tak Onuche̩ O̩jo̩ ka ñw u kakini, Mʼe̩la kpai akala ki ma nʼo̩jo̩wu n le̩ ko jʼoji okuta-i, tak e̩ dʼomi akele-wñ dafo. Oñ i fʼabe̩le̩ che."
JDG,6,21,"Tak Onuche̩ Jihofa fʼoji o̩kpa ki dʼef o̩wo̩-wñ nadala te̩ akadʼe̩la kpai akala ki ma nʼo̩jo̩wu n le̩; tak una kwane̩ kwef okuta le̩, oñ i fʼe̩la kpai akala ki ma nʼo̩jo̩wu n le̩ lie̩; tak Onuche̩ Jihofa takpa rʼe eju."
JDG,6,22,"Oñ Gideo̩n fu ma ka kʼOnuche̩ Jihofa de̩; taku Gideon kakini, Atogwo, O Ondu, Jihofa! Todu eju-mi kpai eju Onuche̩ Jihofa de me̩."
JDG,6,23,"Jihofa muda ka ñw u kakini, E̩do̩-we̩ ki nyi, e̩ ki railo n, uwe̩ aku n."
JDG,6,24,"Taku Gideon fʼubo̩ iche̩bo̩ ne ñwu Jihofa o̩mo̩, oñ i dʼodu-wñ ko̩ Jihofa-shalo̩m.I dago Ofra e-abo Abiezra gbogbo tʼeñini ta."
JDG,6,25,"Oñ i lewatʼodu o̩jo̩ le̩, Jihofa ka ñw u kakini, Mʼo̩ko̩ okuno̩ ata-we̩ du, owñ chʼo̩ko̩ okuno̩ ekeji kʼo̩do̩-wñ chʼebie le̩, kʼe̩ fʼubo̩ iche̩bo̩ kʼata-we̩ ne̩ le̩ gulo̩ wane̩ kʼe̩ la fʼAshe̩ra ki me̩rʼu o̩mo̩ lo̩ wane̩."
JDG,6,26,"Tak e̩ fʼubo̩ iche̩bo̩ ne ñwu Jihofa, O̩jo̩-we̩, oji aku-i, alu ku ma ñwate̩ le̩, tak e̩ mʼo̩ko̩ okuno̩ ekeji le̩ du, kʼe̩ mʼu du che iche̩bo̩ e̩gujo, iji-wñ kʼi chʼoli Ashe̩ra e-kʼe̩ lo̩ wane̩ le̩."
JDG,6,27,"Abe̩le̩ Gideo̩n mʼabuko̩lo̩-wñ me̩gwa chi, oñ i che alu ki Jihofa ka ñw u; ama abu kʼi arailo abo unyi ata-wñ kpai aboke̩le̩ ewo le̩, i che o̩ro̩ka n, o̩jo̩ du tak i che."
JDG,6,28,"Tak e̩gba kʼabo ewo le̩ kwane̩ odudu odudu, me̩ go, ubo̩ iche̩bo̩ e-Beal le̩ mugulo̩ wane̩, Ashe̩ra ki jʼo̩la-wñ chelo̩ jʼane̩, oñ o̩ko̩ okuno̩ ekeji jʼoji ubo̩ iche̩bo̩ ku ma ne o̩mo̩ alu kʼu ma du che lef una."
JDG,6,29,"Taku ma ka ñw o̩la-ma kakini, E̩ne̩ che-i ta? Tak e̩gba ku ma tejane̩-wñ ku ma la fʼene-wñ tu, ma kakini, Gideon, o̩ma Joash, che-i."
JDG,6,30,"Tak aboke̩le̩ ewo le̩ ka ñwu Joash kakini, Mʼo̩ma-we̩ du dufu wa kʼi ku, todu i fʼubo̩ iche̩bo̩ Beal gulo̩, i laño̩ fʼAshe̩ra ki jo̩ o̩la-wñ lo̩ jʼane̩ ge̩."
JDG,6,31,"Taki Joash ka ñw abo du ku ma dago akejurʼu kakini, Ame̩ alʼubi Beal? ame̩ ajadu owñ? Ma adʼe̩ne̩ du ki alʼubi Beal kpa tak olu ki wʼoji. I chʼo̩jo̩ʼka i che, i jʼuja o̩la-wñ, todu ubo̩ iche̩bo̩ e-wñ oñ ma gulo̩-i."
JDG,6,32,"Tudule̩ ma dʼodu-wñ ko̩ Je̩rubeal o̩jo̩ le̩, kakini, Beal ki nakʼuja bʼo̩, todabu kʼi fʼubo̩ iche̩bo̩-wñ gulo̩ wane̩."
JDG,6,33,"Tak abo Midian chaka kpai abo Amale̩k kpai abo o̩wo̩ olodudu le̩ chaka kʼo̩la-ma wa jeju, oñ ma mu Jo̩rdan daba lewa ru o̩go̩ Je̩zre̩e̩l."
JDG,6,34,Ama Afu Jihofa lewa bo̩ Gideon ma; oñ i fʼo̩kakachi fa; tak abo Abieze̩r kʼo̩la-ma jeju rʼo̩ ubi.
JDG,6,35,Tak i fʼamonuche̩ kpe̩ lʼugbo du ojane̩ Manama; abo le̩ laño̩ kʼo̩la-ma jeju rʼo̩ ubi ge̩; tak i fʼamonuche̩ kpe̩ nyʼugbo Ashe̩r kpai ugbo Ze̩biulo̩n kpai ugbo Naftali; oñ abo le̩ mute̩gu ledo ma.
JDG,6,36,"Taki Gideon ka ñw O̩jo̩ kakini, Iche̩wñ kʼuwe̩ ajadu abo Israe̩l lʼo̩wo̩-mi, alu kʼe̩ ka le̩,"
JDG,6,37,"go, nadʼaño̩ ala ku ma ma fʼe̩bo̩ n bʼajita ugwʼoka ma; i la che̩wñ kʼeli chi nyʼedudu-wñ kate, kʼane̩pe̩te̩-wñ chaka la chʼe̩gbe̩, e̩gbale̩ tak u nama ka kʼuwe̩ ajadu Israe̩l lʼo̩wo̩-mi alu kʼe̩ ka le̩."
JDG,6,38,"Abe̩le̩ i la de̩. I takpa kwane̩ o̩jo̩ñwa-wñ, tak i fedudu le̩ piri, oñ i fʼu dalo̩ tak omi eli-wñ wane̩ e̩ko̩ ugbaʼka."
JDG,6,39,"Taki Gideon ka ñw O̩jo̩ kakini, Uwe̩do̩-we̩ ki tajo̩ bʼumi ma n, kʼu ko̩la ñw e̩ onu-kate-i ta; narodubʼe̩ kʼe̩ je̩ ñwu mi nʼaño̩-i chʼajama onukate ta; narodubʼe̩ kʼe̩ je̩ ñw edudu le̩ ki chʼe̩gbe̩, kʼeli ki chi nyʼane̩pe̩te̩ chaka."
JDG,6,40,"Tak O̩jo̩ fʼabe̩le̩ che odu o̩jo̩ le̩; todu oji año̩ le̩ kate chʼe̩gbe̩, eli la chi nyʼane̩pe̩te̩ ugbo du."
JDG,7,1,"Taku Je̩rubeal, kʼowñ che Gideo̩n le̩, kpai amone̩ du ku ma jʼugbo-wñ, takpa takpa kwane̩, oñ ma lewa rurujo̩ ugbo e̩bi omi Harod; uru abo Midian la jʼo̩wo̩ o̩pata ate̩ ñwu ma, e̩re̩ uwo More ef o̩go̩ le̩."
JDG,7,2,"Taku Jihofa ka ñwu Gideo̩n kakini, Amone̩ ku ma jʼugbo we̩ le̩ chʼewewe tʼomi ekʼabo Midian nyʼuma o̩wo̩ le, tode̩gba kʼabo Israe̩l aba ñwu mi, kakini, O̩wo̩-mi onugo gba mi."
JDG,7,3,"Fai e̩ ka ki tʼamone̩-i du eti kakini, E̩ne̩ du ki achokpo, kʼo̩la-wñ aga, kʼi mudabi kʼi kwo bʼuwo Gile̩ad-i te̩. Tak amone̩ icham nyʼo̩gwo̩ko̩ ogu nyoke meji mudabi; oñ i bʼone̩ icham nyʼo̩gwo̩ko̩ me̩gwa."
JDG,7,4,"Taku Jihofa ka ñwu Gideon kakini, Amone̩-i chʼewewe ololo ta; e̩ namʼuma ko wʼeti omi, tak u nañwa ma go todu uwe̩ o̩mo̩; taki awatu, e̩ne̩ du kʼomi aka ñw e̩ kakini, E̩ne̩-i ale bʼuwe̩, e̩ne̩ le̩ alebʼe̩; oñ e̩ne̩ du kʼu ka ñw e̩ kakini, E̩ne̩-i alebʼe̩ n, e̩ne̩ le̩ ale n."
JDG,7,5,"Abe̩le̩ i mʼamone̩ le̩ ko wʼeti omi le̩; taku Jihofa ka ñwu Gideon kakini, E̩ne̩ du kʼi nʼukpalu-wñ ñmo̩ taka taka alu kʼabia añmo̩, e̩ ki mʼe̩ne̩ le̩ date̩ ojoji; abe̩le̩ e̩ che kpʼe̩ne̩ ki akʼokuku nyʼane̩ añmo̩ ge̩."
JDG,7,6,"Aluka aboke̩le̩ ku ma nʼukpalu añmo̩ taka taka, ku ma nʼo̩wo̩-ma chʼomi nyʼalu, chʼone̩ oli me̩fa; ama amone̩ ki bo̩ le̩ chaka kʼokuku nyane̩ ku ma ñmʼomiofo."
JDG,7,7,"Taku Jihofa ka ñwu Gideon kakini, Nanʼaboke̩le̩ oli me̩fa ku ma nʼukpalu añmo̩ taka taka le̩ ajadu me̩, oñ nako abo Midian nyʼuwe̩ o̩wo̩; e̩ ki la je̩ ñw amone̩ du ku ma bo̩ le̩ ki lo, e̩ne̩ne̩ne̩ne̩ kʼi dabi tʼe̩gu-wñ."
JDG,7,8,"Oñ ma mʼuje̩wñ ule̩ amone̩ le̩ kpai o̩kakachi-ma ko nyʼo̩wo̩; tak i je̩ ñw e̩ne̩ne̩ne̩ne̩ aboke̩le̩ Israe̩l le̩ chaka mudabi tʼunyabo-wñ, i muda gwo̩nyʼaboke̩le̩ oli me̩fa le̩; uru abo Midian la jʼo̩gane̩-wñ ef o̩go̩ le̩."
JDG,7,9,"Tak i lewatu odu o̩jo̩ le̩ gbage̩de̩, ki Jihofa ka ñw u kakini, Kwane̩, kʼe̩ gwo̩ru akobo̩ uru le̩; todu u mʼu ko nyʼuwe̩ o̩wo̩ me̩."
JDG,7,10,"I muda che̩wñ kʼe̩ chokpo egwo̩ru nyʼo̩mo̩, mak uwe̩ kpai adu-we̩ Pura ki gwo̩ru nyʼo̩mo̩;"
JDG,7,11,"tak uwe̩ agbo̩ e̩wñ ku ma jʼaka, ubile̩ tak o̩wo̩-we̩ agbiti kʼe̩ gwo̩ru akobo̩ abo uru le̩. Tak owñ kpʼadu-wñ Pura gwo̩ru wa kade ugbo abo ku ma jʼo̩la ogu jo̩ iba iba uru le̩ ade."
JDG,7,12,"Oñ abo Midian kpai abo Amale̩k kpai abo o̩wo̩ olodudu le̩ chaka dachi jo̩ ef o̩go̩ le̩, uwewe-ma dab amimiejo; aminyakulumi-ma la nʼaluka n, uwewe-ma dabe̩ne̩ kʼe̩lanyi ki dʼeti ohimini."
JDG,7,13,"E̩gba ki Gideon lewa o̩mo̩, go, e̩ne̩ʼka do̩mo̩ aka ofe o̩na kʼi na ñw ekeji-wñ; i kakini, Go, u fʼo̩na na; e̩ la go, aknla ku ma nʼomu barli che muñwa chu uru abo Midian, i lewa nu unyabo, oñ unyabo le̩ lewane̩, oñ i murida oji kadane̩, abe̩le̩ unyabo le̩ munadala te̩."
JDG,7,14,"Tak ekeji-wñ dohi kakini, I chʼomune̩ n, ugbada Gideon o̩ma Joash, e̩ne̩ Israe̩l le̩ de̩; O̩jo̩ la mʼabo Midian kpai abogu-wñ chaka ko nyʼowñ o̩wo̩ me̩."
JDG,7,15,"Oñ e̩gba ki Gideon gbo̩ abu ku ma ka ofe o̩na le̩, kpai oji-wñ ku ma ka dufu, i la dojikane̩; tak i mudabi tef uru abo Israe̩l, oñ i kakini, Kwane̩; todu Jihofa mʼabogu Midian ko nyʼume̩ o̩wo̩ me̩."
JDG,7,16,"Tak i fʼaboke̩le̩ oli me̩fa le̩ kpe̩ru uche̩ me̩ta, oñ i mʼo̩kakachi, kpai ugege kʼe̩mu jʼefu-wñ ko nyʼuma o̩wo̩ chaka lale."
JDG,7,17,"Oñ i ka ñwu ma kakini, Me̩ kejuru mi, ku me̩ che alu kʼu nache; me̩ la go, e̩gba kʼu lewa kade otitala uru le̩, alu kʼu nache, abe̩le̩ ame̩ ki che ge̩."
JDG,7,18,"E̩gba kʼu fʼo̩kakachi fa, omi kpai e̩ne̩ du ki dʼugbo mi, e̩gbale̩ ame̩ ki ño̩ fa o̩kakachi ugbo du lʼuru le̩ daka ge̩, ku me̩ ka kakini, Todu Jihofa kpai todu Gideon!"
JDG,7,19,"Abe̩le̩ Gideon, kpai aboke̩le̩ ogu me̩lu ku ma jʼugbo-wñ lewa bʼotitala uru le̩ ma e̩gba ku ma chane̩ ide alumeji odu ede, e̩gba ku ma ko abo ide le̩ wa de ababa; oñ ma fʼo̩kakachi le̩ fa, taku ma fʼugege ki jʼef o̩wo̩-ma kpo̩fo̩."
JDG,7,20,"Abo uche̩ me̩ta le̩ fʼo̩kakachi fa, ma fʼugege-ma kpo̩fo̩, oñ ma gwo̩wo̩nyu e̩mu o̩wo̩ awohi-ma, o̩kakachi la jʼo̩wo̩-ma awo̩to̩ kʼama ki fa; taku ma kpogu kakini, Ugbada Jihofa kpai e-Gideon le̩ de̩!"
JDG,7,21,"Tak e̩ne̩ne̩ne̩ne̩-ma kwodago uña-wñ ale uru le̩ daka, oñ abogu le̩ chaka ra le; ma la fʼogu kpa, oñ ma ra le."
JDG,7,22,"Ma la fʼo̩kakachi oli me̩fa le̩ fa, taku Jihofa je̩ ñw ugbada e̩ne̩ne̩ne̩ne̩ ki kobo̩ ekeji-wñ, ugbo du ef uru le̩; oñ abogu le̩ ra gbogbo wa Be̩t-shita o̩wo̩ Ze̩rera, gbogbo wa alo̩me̩ Ebe̩l-mehola, ame̩ru Tabat."
JDG,7,23,"Taku ma fʼaboke̩le̩ Israe̩l do̩ kwo Naftali kpai Ashe̩r kpai Manasa chaka wa jeju, oñ ma rano abo Midian."
JDG,7,24,"Taku Gideon fʼamonuche̩ kpe̩ lugbo du ane̩ uwo Ifraim kakini, Me̩ gwo̩ru wa akobʼabo Midian, me̩ gbʼuma o̩gba ugbo omi le̩, gbogbo wa Be̩t-bara, kpai Jordan ge̩. Abe̩le̩ ma fʼaboke̩le̩ Ifraim chaka do̩ wa jeju, oñ ma mʼomi le̩ gba gbogbo wa Be̩t-bara, kpai Jo̩rdan ge̩."
JDG,7,25,"Oñ ma fʼamagboji abo Midian meji, Oreb kpai Zee̩b mu; taku ma du Oreb kpa ugbo okuta Oreb le̩, oñ ma du Zee̩b kpa ugbo aguo̩ko̩lo̩ achiwebe̩te̩ma e-Zee̩b. Ma rano abo Midian waa; taku ma mʼoji Oreb kpai Zee̩b ko̩da wa ñwu Gideon udaba Jo̩rdan le̩."
JDG,8,1,"Tak aboke̩le̩ Ifraim ka ñw u kakini, E̩wñ chʼe-kʼe̩ che wa-i, kʼe̩ ma do̩ wa e̩gba kʼe̩ nyʼakogu bo̩ abo Midian n? Oñ ma dʼo̩la le̩ biʼu una una."
JDG,8,2,"Tak i ka ñwu ma kakini, E̩wñ omi che ki dab e-kʼame̩ che le̩? I chʼe̩fiye̩ achiwebe̩te̩ma Ifraim i nyo̩ tʼonugo onugo achiwebe̩te̩ma e-Abieze̩r le n?"
JDG,8,3,"O̩jo̩ mʼamagboji Midian, Oreb kpai Zee̩b le̩ ko nyʼume̩ o̩wo̩: e̩wñ omi neke che ki dab e-kʼame̩ che le̩? Tak abu kʼi fʼabe̩le̩ ka, e̩do̩-ma nyi ugbo-wñ."
JDG,8,4,"Taku Gideon lewa Jordan, owñ kpai aboke̩le̩ oli me̩fa ku ma jʼugbo-wñ le̩ mudabi; ma chuba, ma muda arano ma alo waa."
JDG,8,5,"Oñ i ka ñw aboke̩le̩ Suko̩t kakini, Agba, me̩ kʼe̩bo̩ uje̩wñ ñw abo ku ma tʼumi ubi-i je̩; todu ma chuba. Zeba kpai Zalmuna, amonu Midian oñ narano-i."
JDG,8,6,"Tak amagboji Suko̩t dohi ñw u kakini, E̩ fʼo̩wo̩ do Zeba kpai Zalmuna o̩wo̩ me̩? kʼa kʼuje̩wñ ñw abogu-we̩ je̩?"
JDG,8,7,"Taku Gideon kakini, E̩gba ki Jihofa mu Zeba kpai Zalmuna ko nyʼumi o̩wo̩, e̩gba le̩ nanʼikeke kpʼiñwa aje̩tachi-i gwu me̩ año̩la alu ku ma gwu o̩ka."
JDG,8,8,Tak i kwʼo̩mo̩ mute̩gu nyi Penue̩l oñ i ño̩ ka ñw abo le̩ abe̩le̩ ge̩. Tak aboke̩le̩ Penue̩l ño̩ dohi ñw u alu kʼaboke̩le̩ Suko̩t dohi ñw u le̩.
JDG,8,9,"Tak i ño̩ ka ñw aboke̩le̩ Penue̩l kakini, E̩gba kʼu mudabi wa o̩lafia, nagu o̩do̩go̩-i lo̩."
JDG,8,10,"Zeba kpai Zalmuna le̩ jo̩ Karkor, abogu-ma jʼugbo-ma, ma dabe̩ne̩ kʼone̩ icham nyʼo̩gwo̩ko̩ me̩gwe̩lu, owñ chʼe̩bo̩bo̩ abo o̩wo̩ olodudu ki bo̩ chaka; todu aboke̩le̩ ku ma bʼugbada ewo̩ nʼo̩wo̩ jo̩ ki wane̩ o̩mo̩ chʼicham nyʼo̩gwo̩ko̩ o̩gbo̩ me̩fa."
JDG,8,11,"Taku Gideon mute̩gu lʼo̩na abo ku ma jʼef unyabo o̩wo̩ olodudu No̩ba kpai Jogbe̩ha, oñ i fʼabogu le̩ gwodajane̩, todu abogu le̩ jʼañmi."
JDG,8,12,"Taku Zeba kpai Zalmuna ra, oñ i rano ma; i fu Zeba kpai Zalmuna, amonu Midian meji le̩ mu, oñ i fʼabogu-ma chaka nyʼokpo."
JDG,8,13,"Taku Gideon, o̩ma Joash le̩, mudabi kwo oko ogu ate̩gu He̩re̩s le̩."
JDG,8,14,"I fʼokolobiaʼka mu kwef aboke̩le̩ Suko̩t, oñ i fʼene abo-wñ tʼo̩ chili chili; tak o̩kolobia le̩ fʼodu amidachi Suko̩t kpai abogijo-ma ko̩ nyʼo̩takada ñw u, one̩ e̩te̩gwa nyoke mebie ma che."
JDG,8,15,"Tak i nyʼugbo aboke̩le̩ Suko̩t oñ i kakini, Go, Zeba kpai Zalmuna la jo̩-i, owñ chʼabo ku me̩ ne̩ abʼumi na le̩, kakini, E̩ fʼo̩wo̩ do Zeba kpai Zalmuna o̩wo̩ me̩? kʼa ki kʼuje̩wñ ñw abo-we̩ kʼuhia hia ma le̩?"
JDG,8,16,"Tak i mʼabogijo ewo le̩ ko, oñ i nʼikeke kpai iñwa aje̩tachi le̩ kʼaboke̩le̩ Suko̩t o̩la."
JDG,8,17,"I ño̩ fʼo̩do̩go̩ Penue̩l gulo̩ wane̩, oñ i fʼaboke̩le̩ ewo le̩ kpa."
JDG,8,18,"Tak i ka ñwu Zeba kpai Zalmuna kakini, Aboke̩le̩ ku me̩ kpa Tabo̩r fa? abu ma de̩ ta? Ma dohi kakini, Alu kʼuwe̩ de̩, abe̩le̩ ma de̩. E̩ne̩ne̩ne̩ne̩-ma che̩biu o̩ma onu."
JDG,8,19,"Tak i kakini, Amo̩maye-mi de̩, iye-wa chʼoka. Oji Jihofa! Me̩ ma jadu ma ku ma deju, u ma kpa me̩ n."
JDG,8,20,"Tak i ka ñwu Je̩te̩r, o̩mo̩gba-wñ kakini, Kwane̩, kʼe̩ kpa ma. Okolobia le̩ muda wo̩ ugbada-wñ n; i chokpo, todu kʼi chʼimo̩to̩ okolobia ta."
JDG,8,21,"Taku Zeba kpai Zalmuna kakini, Uwe̩ ki kwane̩ kʼe̩ bʼuwa ma; todu alu kʼone̩ de̩, alu le̩ ukpahiu-wñ de̩. Taku Gideon kwane̩, oñ i fu Zeba kpai Zalmuna kpa, tak i mʼuko̩lo̩ ki dab ochu ki tʼo̩fa aminyakulumi-ma ko."
JDG,8,22,"Tak aboke̩le̩ Israe̩l ka ñwu Gideon kakini, Uwe̩ ki chʼonu-wa ke, tʼuwe̩, tʼo̩ma-we̩, kpai aaju-we̩ ge̩; todu uwe̩ mʼuwa gba kwef o̩wo̩ abo Midian me̩."
JDG,8,23,"Gideon muda ka ñwu ma kakini, Omi ajʼonu-me̩ n, o̩ma-mi la aje̩ onu-me̩ n; Jihofa aje̩ onu-me̩."
JDG,8,24,"Taku Gideon ka ñwu ma kakini, Ebiʼka nabi me̩, e̩ne̩ne̩ne̩ne̩ me̩ ki kʼaketi kwef e̩wñ kʼogu je̩ le̩ ñwu mi. (Aketi abo le̩ chʼo̩jamalia, ukpe̩ ku ma chʼabo Ishmae̩l.)"
JDG,8,25,"Taku ma dohi kakini, A ko ñw e̩ kpai e̩do̩ʼka. Taku ma fʼukpo̩ʼka nadala te̩, oñ e̩ne̩ne̩ne̩ne̩ kʼake̩ti ki dʼef e̩wñ kʼogu kʼi je̩ nyʼefu-wñ."
JDG,8,26,"Uwoji aketi o̩jamalia kʼi bi le̩ che she̩ke̩l o̩jamalia icham nyʼo̩gwo̩ko̩ o̩gume̩lu mebie; manyʼuko̩lo̩ ki dab ochu le̩ kpai e̩wñ ijaga-ma kpai otogbo odufa ekpikpa ki jʼo̩la amonu Midian le̩, kpai ahika ki jʼo̩fa aminyakulumi-ma."
JDG,8,27,"Taki Gideon mʼe̩wñ le̩ ko che e̩fo̩d, oñ i mʼu du le tʼewo-wñ, owñ chʼOfra le̩; tak abo Israe̩l chaka kwojo̩ko̩ bʼo̩ o̩mo̩; oñ i mud oku ñwu Gideon, kpai abunyi-wñ."
JDG,8,28,"Abe̩le̩ ma fʼabo Midian du eju abo Israe̩l, ma ño̩ hi oji-ma dago ge̩ n. Tak ane̩ le̩ fʼuñmi ne̩ o̩do̩ o̩gbo̩ meji iko Gideon le̩."
JDG,8,29,"Taku Je̩rubeal, o̩ma Joash, letekegugu unyi-wñ onugo."
JDG,8,30,"Gideon la nʼamo̩ma e̩ne̩ke̩le̩ e̩te̩gwa kʼi bi e̩pi-wñ, todu i nʼo̩ya wewe."
JDG,8,31,"Oñ abadu-wñ kʼi de̩ She̩ke̩m ño̩ bi o̩ma e̩ne̩ke̩le̩ ñw u ge̩, i la dʼodu-wñ ko̩ Abime̩le̩k."
JDG,8,32,"Taku Gideon, o̩ma Joash le̩, leku abu kʼi kwojo̩lugbo nana, oñ ma mʼu du ji ef oji Joash ata-wñ, ef Ofra e-abo Abieze̩r le̩."
JDG,8,33,"Oñ i lewatu abu ki Gideon leku, ababa le̩ abo Israe̩l ño̩ murida ajo̩ko̩ bo̩ amiBeal ge̩, oñ ma mu Beal-be̩rit du chʼo̩jo̩-ma."
JDG,8,34,"Abo Israe̩l laño̩ rewa Jihofa O̩jo̩-ma, kʼi mʼuma gba kwef o̩wo̩ ame̩nebi-ma ku ma jo̩ lʼuma daka le̩ n;"
JDG,8,35,"ma la mʼo̩la ñw abo unyi Je̩rubeal, owñ che Gideon, teju e̩nyo̩ du kʼi du ñw abo Israe̩l in."
JDG,9,1,"Tak Abime̩le̩k, o̩ma Je̩rubeal le, nyi She̩ke̩m aka ñw amome̩nyi-wñ kpai abunyi ata iye-wñ chaka, kakini,"
JDG,9,2,"Nagbo̩ko̩bʼume̩, me̩ du tʼaboke̩le̩ She̩ke̩m-i eti chaka kakini, Kali e-ki nyo̩ ñwu me̩ tule, kʼamo̩ma e̩ne̩ke̩le̩ Je̩rubeal chaka, owñ chʼone̩ e̩te̩gwa, ki nʼo̩da me̩, abe̩k e̩ne̩ kate kʼi nʼo̩da me̩? Ame̩ ki ño̩ rewa ka kʼomi chʼachiku-me̩ kpai o̩re̩la-me̩."
JDG,9,3,"Tak amomenyi-wñ le̩ dʼo̩la-wñ-i chaka tʼaboke̩le̩ She̩ke̩m eti; oñ e̩do̩-ma mudu ku ma tʼAbime̩le̩k ubi, todu ma kakini, Owñ chʼo̩maye-wa."
JDG,9,4,"Taku ma mʼo̩ko̩ ajifa e̩te̩gwa ko kwef unyi Beal-be̩rit ñw u, e-le̩ i ko chʼo̩gu ñw ame̩no̩wai kpai ame̩ne̩fule̩fu, oñ ma tʼo̩ ubi."
JDG,9,5,"Tak i le tʼunyi ata-wñ Ofra le̩, oñ i fʼamo̩maye-wñ e̩ne̩ke̩le̩ amo̩ma Je̩rubeal e̩te̩gwa le̩ kpa oj okutaʼka; Jo̩tam, udabi Je̩rubeal, muda bo̩ todu i ra maja."
JDG,9,6,"Tak aboke̩le̩ She̩ke̩m duu, kpai abunyi Milo chaka, kʼo̩la-ma wa jeju ugbo oli ok, o̩na gboolo ki de̩ She̩ke̩m le̩, oñ ma du Abime̩le̩k jʼonu."
JDG,9,7,"Tak e̩gba ku ma mʼu du ka ñwu Jotam, i nyʼadago oj uwo Gerizim kpakpa, i chi omu-wñ nyate̩ o̩mo̩, i la kpogu do̩ ma, kakini, Me̩ netirʼumi, ame̩ aboke̩le̩ She̩ke̩m, todu kʼO̩jo̩ ki netiru me̩."
JDG,9,8,"Oli ojoji du ledufu iko ʼka ku ma fʼekpo ba tʼe̩ne̩ʼka-ma oji kʼi jʼonu-ma; oñ ma ka ñw oli o̩lif kakini, Uwe̩ ki jʼonu-wa."
JDG,9,9,"Ama oli o̩lif le̩ ka ñwu ma kakini, Natʼekpo-mi ku ma ne̩ bʼojima mʼO̩jo̩ kpai one̩ no, kʼu nadʼo̩la-mi tʼamiejo lʼoli oli oji?"
JDG,9,10,"Tak oli oli le̩ ka ñw oli o̩gbaikolo kakini, Uwe̩ ki lewa, kʼe̩ jʼonu-wa ke."
JDG,9,11,"Ama oli o̩gbaikolo ka ñwu ma kakini, Omi atʼurinyo̩-mi kpai e̩ro-mi ki nyo̩ no, kʼu nyʼadʼo̩la-mi tʼamiejo lʼoli oli oji?"
JDG,9,12,"Tak oli ki jo̩ le̩ ka ñw ikeli achiwebe̩te̩ma kakini, Lewa, kʼe̩ jʼonu-wa."
JDG,9,13,"Ama ikeli le̩ ka ñwu ma kakini, Omi atʼomi achiwebe̩te̩ma-mi e-tito̩ ki abʼO̩jo̩ kpai one̩ e̩do̩ no̩ kʼu nyʼadʼo̩la-mi tʼamiejo lʼoli oli oji?"
JDG,9,14,"Tak oli le̩ chaka ka ñw iñwa kakini, Uwe̩ ki lewa, kʼe̩ jʼonu-wa."
JDG,9,15,"Tak iñwa le̩ ka ñw oli ki jo̩ le̩ kakini, Iche̩wñ ku me̩ abʼekpo tʼumi oji kʼu jʼonu-me̩ ochochi, maku me̩ lewa chubiyo̩ olubo̩-mi; i ma dʼabe̩le̩ n, mak una ki kwʼef iñwa-i dufu kʼi fʼoli Sidar e-Le̩banon lie̩."
JDG,9,16,"Todule̩ fai, iche̩wñ ku me̩ fʼe̩wñ ochochi ki mufu che, owñ chʼAbime̩le̩k ku me̩ du jʼonu-me̩ le̩, kʼe̩wñ ku me̩ che Je̩rubeal kpai abunyi-wñ chʼo̩me̩me̩le̩, ku me̩ fʼe̩wñ ki chʼeju uko̩lo̩-wñ che ñw u—"
JDG,9,17,"todu ata-mi fʼogu ja todu me̩, i la dʼoji o̩la-wñ tinyo̩, oñ i mʼume̩ gba kwef o̩wo̩ abo Midian;"
JDG,9,18,"oñ ame̩ kwane̩ achagwunyʼabunyi ata-mi eñini-i, ku me̩ la fʼamo̩ma-wñ aboke̩le̩ e̩te̩gwa le̩ kpa oj okutaʼka, oñ me̩ du Abime̩le̩k, o̩ma adu-wñ le̩ jʼonu abo She̩ke̩m, ukpe̩ kʼowñ chʼo̩maye-me̩;—"
JDG,9,19,"i la chʼe̩wñ ochochi kpai e̩wñ ki mufu oñ me̩ che ñwu Je̩rubeal kpai abunyi-wñ eñini-i, mak ame̩ ki yo̩ ñw Abime̩le̩k ke, owñ kʼi nayo̩ ñwu me̩ ge̩"
JDG,9,20,"I ma dʼabe̩le̩ n, una ki kwʼef Abime̩le̩k dufu wa ki fʼabo She̩ke̩m kpai abunyi Milo le̩ lie̩; una ki ño̩ kwʼef abo She̩ke̩m dufu wa, kpai kwʼef abunyi Milo, kʼi fʼAbime̩le̩k lie̩."
JDG,9,21,"Taku Jotam ra le owñ, oñ i ra nyi Bir, oñ i kwogugu o̩mo̩, todu ailo Abime̩le̩k o̩maye-wñ kʼi ara."
JDG,9,22,Abime̩le̩k la jʼo̩fe̩ Israe̩l o̩do̩ me̩ta.
JDG,9,23,Oñ O̩jo̩ fʼafu e̩bie̩ne̩ʼka kpuche̩ wa kʼi tʼagbagba Abime̩le̩k kpai abo She̩ke̩m le̩; tak abo She̩ke̩m chane̩ edʼo̩wo̩ tef ukpo arʼAbime̩le̩k o̩kpo̩;
JDG,9,24,"todu kʼo̩lachi ku ma che amo̩ma Je̩rubeal e̩te̩gwa le̩, kpai e̩bie̩-ma, ki lewa bʼAbime̩le̩k o̩maye-ma kʼi kpa ma le̩ oji ma, kpai abʼoji aboke̩le̩ She̩ke̩m ku ma je̩ ñwu o̩wo̩-wñ gbiti kʼi kpa amo̩maye-wñ le̩ ma."
JDG,9,25,"Tak aboke̩le̩ She̩ke̩m kʼabo-ma iche̩ka kpalajo̩ oj uwo, oj uwo, oñ e̩ne̩ du kʼi lale ugbo ma o̩mo̩ ma bʼo̩ gbʼane̩; oñ ma mʼu du ka ñw Abime̩le̩k."
JDG,9,26,"Taku Gee̩l, o̩ma Ebe̩d kpai amo̩maye-wñ lewa, oñ ma mudaba nyi She̩ke̩m; tak aboke̩le̩ She̩ke̩m le̩ mʼe̩do̩ konʼo."
JDG,9,27,"Oñ ma nyʼoko akʼe̩ro achiwebe̩te̩ma-ma wa, taku ma fʼu te̩, ma kwo chiya, oñ ma le tef unyi o̩jo̩-ma, ma kwoje̩ ma kwoñmo̩, ma kwobʼAbime̩le̩k ina."
JDG,9,28,"Taki Gee̩l o̩ma Ebe̩d le̩ kakini, Abime̩le̩k chʼe̩ne̩? Awa abo She̩ke̩m chʼe̩ne̩ kʼa arʼo̩? I chʼo̩ma Je̩rubeal de̩ n? Zebul chʼako̩takada-wñ n? Me̩ re̩ aboke̩le̩ Hemo̩r ata She̩ke̩m le̩. E̩wñ chi kʼawa arʼo̩?"
JDG,9,29,"O, amone̩-i ma jʼef o̩wo̩ e-mi! E̩gbale̩ omi ma fʼAbime̩le̩k yo̩ tane̩. Tak i ka ñw Abime̩le̩k kakini, Kʼone̩ mʼabogu-we̩ kʼe̩ dufu wa!"
JDG,9,30,"Tak e̩gba ku Zebul agboji ewo le̩ gbo̩ o̩la ki Gee̩l o̩ma Ebe̩d le̩ ka, uwe̩do̩-wñ mutajo."
JDG,9,31,"Oñ i fʼamonuche̩ kpe̩ nyʼugbo Abime̩le̩k ye̩ye̩, i kakini, Go, Gee̩l o̩ma Ebe̩d kpai amo̩maye-wñ lewa She̩ke̩m; e̩ la go, ma jʼakʼabo ewo-i e̩che̩ ku ma kwane̩ bʼe̩."
JDG,9,32,"Todule̩ e̩ kwane̩ odu, uwe̩ kpai amone̩ ku ma jʼugbo we̩ le̩, ku me̩ kpala jo̩ oko le̩ anede ma."
JDG,9,33,"Tak e̩ takpa kwane̩ odudu e̩gba kʼolu atadufu ababa kʼe̩ gwo̩ko̩ rʼewo le̩ o̩la; tak e̩gba kʼowñ kpai amone̩ ku ma jʼugbo-wñ dufu wa ku ma kobʼuwe̩, tak uwe̩ ama alu kʼe̩ chʼo."
JDG,9,34,"Tak Abime̩le̩k kpai amone̩ du ku ma jʼugbo-wñ kwane̩ odu, oñ ma fʼo̩la-ma kpe̩ uche̩ me̩le̩, ma lewa kpala nyu She̩ke̩m le̩."
JDG,9,35,"Taki Gee̩l o̩ma Ebe̩d le̩ ledufu, oñ i kwodago alu aku ewo le̩; oñ Abime̩le̩k kpai amone̩ du ku ma jʼugbo-wñ kwane̩ ugbo ku ma kpala jo̩ le̩."
JDG,9,36,"Tak e̩gba ki Gee̩l fʼaboke̩le̩ le̩ li, i ka ñwu Zebul kakini, Go, amone̩ nagwo̩ru kwʼoj uwo le̩ wane̩-i! Taki Zebul ka ñw u kakini, Ojiji uwo e̩ li le̩, oñ i dab amone̩."
JDG,9,37,"Taki Gee̩l ño̩ ko̩la kakini, Go, amone̩ nagwo̩ru wa alumeji ane̩ o̩mo̩-i, uche̩ʼka ale o̩na ok ugbo ku ma bifa le̩ awa."
JDG,9,38,"Taku Zebul ka ñw u kakini, Alu-we̩ kʼe̩ ka fa-i le̩ fa? kʼuwe̩ kakini, Abime̩le̩k chʼe̩ne̩, kʼa arʼo̩? I chʼamone̩ kʼe̩ chʼe̩de̩te̩ ma le̩ jo̩-i n? Agba, dufu kʼe̩ bʼuma ja ke."
JDG,9,39,Taku Gee̩l tʼaboke̩le̩ She̩ke̩m o̩gba dufu abʼAbime̩le̩k jogu.
JDG,9,40,"Abime̩le̩k la fʼu ne, oñ i ra rʼo̩gba-wñ alo, amone̩ wewe chagbe ma lewane̩ gbogbo wʼabʼalu aku ma."
JDG,9,41,"Tak Abime̩le̩k kwogugu Aruma; oñ Zebul fu Gee̩l kpai amo̩maye-wñ ne dufu, kʼama ki we gugu She̩ke̩m."
JDG,9,42,"O̩jo̩ñwa-wñ, aboke̩le̩ le̩ ledufu nyʼoko. Oñ ma mʼu du ka ñw Abime̩le̩k."
JDG,9,43,"Tak i mʼabo-wñ ko, oñ i fʼuma kpe̩ru uche̩ me̩ta, ma la kpala jo̩ oko le̩; oñ i go, amone̩ nadufu kwef ewo le̩, tak i kwane̩ tʼuma o̩la, oñ i fʼuma gwoda."
JDG,9,44,"Tak Abime̩le̩k kpai uche̩ amone̩ ku ma jʼugbo-wñ gwo̩ko̩ wa dago alu aku ewo le̩, oñ abo uche̩ meji gwo̩ko̩ ru amone̩ du ku ma jʼoko le̩ o̩la, oñ ma kpa ma."
JDG,9,45,"Abime̩le̩k la kogu bʼabo le̩ gbogbo dʼo̩jo̩ o̩jo̩ le̩; i fʼewo le̩ du, oñ i fʼamone̩ ku ma jo̩ ef uwñ kpa; i la fʼewo le̩ gulo̩ likii, oñ i fʼomu fiarʼane̩ o̩mo̩."
JDG,9,46,"Tak e̩gba kʼaboke̩le̩ o̩do̩go̩ She̩ke̩m le̩ du gbʼinabali-wñ, ma mugudu wʼef aku unyi E̩l-be̩rit."
JDG,9,47,Taku ma mudu ka ñw Abime̩le̩k ka kʼaboke̩le̩ o̩do̩go̩ She̩ke̩m le̩ chaka wa jo̩ ugbo kate me̩.
JDG,9,48,"Tak Abime̩le̩k mute̩gu tʼoji uwo Zalmo̩n, tʼowñ tʼaboke̩le̩ du ku ma jʼugbo-wñ; oñ Abime̩le̩k mʼo̩kanyi du nʼo̩wo̩, oñ i mʼe̩to̩ oliʼka da wane̩, i mʼu du nʼika-wñ. Oñ i ka ñw aboke̩le̩ ku ma jʼugbo-wñ kakini, E̩wñ kʼu che̩ ku me̩ li-i, me̩ hika che i alu kʼu che̩-i."
JDG,9,49,"Abe̩le̩ aboke̩le̩ le̩ okoke fʼe̩to oli-wñ da wane̩, taku ma tʼAbime̩le̩k ubi, oñ ma mʼu ko yama o̩la aku le̩, ma fʼuna tʼo̩ abʼuma oji ma, todule̩ abo o̩do̩go̩ She̩ke̩m le̩ chaka ño̩ ku ge̩, aboke̩le̩ kpai abobule̩ dab one̩ icham nyʼo̩gwo̩ko̩."
JDG,9,50,"Tak Abime̩le̩k nyi Tebe̩z, oñ i fʼuru mu lʼo daka, i la fʼu du."
JDG,9,51,"O̩do̩go̩ ki gbiti muda dʼef ewo le̩, o̩mo̩ aboke̩le̩ kpai abobule̩ ewo le̩ chaka ra nyi, oñ ma fʼo̩na re nyʼo̩la-ma; taku ma mute̩gu tʼojokunyi o̩do̩go̩ le̩."
JDG,9,52,"Oñ Abime̩le̩k lewa ugbo o̩do̩go̩ le̩, oñ i kogu bʼo̩, i la te̩me̩rʼalugbana o̩do̩go̩ le̩ kʼi dʼuna tʼo̩."
JDG,9,53,"Tak onobule̩ʼka mʼoma okuta une̩wñ du rikpolo do Abime̩le̩k oji, i la fachiku oji-wñ kpo̩fo̩."
JDG,9,54,"Tak i fʼokolobia kʼi anʼane̩ ogu-wñ do̩ wa piopio, oñ i ka ñw u kakini, Mʼugbada-we̩ wo, kʼe̩ du mi kpa, todu ku ma ki we edu o̩la-mi ka, kakini, Onobule̩ dʼu kpa. Tak okolobia-wñ le̩ du gunyu dufu eju eke-ji, oñ i leku."
JDG,9,55,"Tak e̩gba kʼaboke̩le̩ Israe̩l li ka kʼAhime̩le̩k leku me̩, ma kwo̩mo̩ le, e̩ne̩ne̩ne̩ne̩ mudabi tʼe̩gu-wñ."
JDG,9,56,"Abe̩le̩ oñ O̩jo̩ fʼo̩me̩ e̩bie̩ne̩ Abimele̩k rʼo̩, owñ che e-kʼi che a lawn, ugbo amo̩ma ata-wñ e̩te̩gwa kʼi kpa le̩."
JDG,9,57,"E̩wñ e̩bie̩ne̩ du kʼaboke̩le She̩kem che le̩, O̩jo̩ mududabi wa abʼuma oji ma, abe̩le̩ ama ki Jotam o̩ma Je̩rubeal na le̩ lewa anʼuma oji."
JDG,10,1,"Ubi Abime̩le̩k taku Tola, o̩ma Pua, o̩ma Dodo, e̩ne̩ Isakarʼka, kwane̩ kʼi jadu abo Israe̩l; oñ e̩ne̩ le̩ dodo Shamir oj ane̩ uwo Ifraim."
JDG,10,2,"Owñ le̩ la kajo̩ abo Israe̩l o̩do̩ ogu nyoke me̩ta, tak i leku, oñ ma mʼu du ji Shamir."
JDG,10,3,"Ubi-wñ Jair, e̩ne̩ Gilead le̩, kwane̩ owñ le̩ kajo̩ abo Israe̩l o̩do̩ ogu nyoke meji."
JDG,10,4,"I la nʼamo̩ma e̩ne̩ke̩le̩ ogue̩gwa, ku ma tano amo̩ma o̩ke̩ke̩te̩ ogue̩gwa, ma la nʼewo me̩gwa, ku ma dʼodu-wñ ko̩ Hafo̩t-jair gbogbo tʼeñini, ewo ewo le̩ jo̩ oj ane̩ Gilead."
JDG,10,5,"Taku Jair leku, oñ ma mʼu du ji Kamon."
JDG,10,6,"Tak amo̩ma Israe̩l ño̩ fʼe̩wñ ki bie̩ne̩ eju Jihofa che, ma la kwore̩ ñw amiBeal kpai Ashtaro̩t kpai amo̩jo̩ Siria kpai amo̩jo̩ Saido̩n kpai amo̩jo̩ Moab kpai amo̩jo̩ amo̩ma Amo̩n, kpai amo̩jo̩ abo Filistia; oñ ma hiu Jihofa tinyo̩, ma rʼo̩ n."
JDG,10,7,"Tak uwe̩do̩ Jihofa bʼamo̩ma Israe̩l ma una una, oñ i mʼuma ko ta tef o̩wo̩ abo Filistia, kpai tef o̩wo̩ abo Amo̩n ge̩."
JDG,10,8,"Oñ ma fʼamo̩ma Israe̩l gwomane̩, ma la fʼuma demane̩ o̩do̩ le̩. Ma fʼamo̩ma Israe̩l du ku ma jʼudaba Jo̩rdan oj ane̩ abo Amo̩r, kʼi de̩ Gilead le̩, che abe̩le̩ o̩do̩ me̩gwe̩jo̩."
JDG,10,9,Amo̩ma Amo̩n ño̩ mu Jo̩rdan daba ku ma ño̩ kogu bo̩ Juda kpai Be̩njamin kpai abunyi Ifraim ge̩; abe̩le̩ abo Israe̩l chʼe̩kpama te̩ e̩bie̩ne̩ bie̩ne̩.
JDG,10,10,"Tak amo̩ma Israe̩l raku do̩ Jihofa kakini, A du we̩ re me̩, abu kʼa tʼO̩jo̩-wa no̩, kʼa la rʼamiBeal."
JDG,10,11,"Taki Jihofa ka ñw amo̩ma Israe̩l kakini, Omi gba me̩ kwʼo̩wo̩ abo Ijipti kpai abo Amo̩r kpai amo̩ma Amo̩n kpai abo Filistia n?"
JDG,10,12,"Abo Saido̩n kpai abo Amale̩k kpai abo Maon ño̩ fʼume̩ kpama n? me̩ la raku do̩ mi, tak u mʼume̩ gba bʼef o̩wo̩-ma te̩."
JDG,10,13,"I chaka dʼabe̩le̩ me̩ hiu mi tinyo̩-i, oñ me̩ kwore̩ amo̩jo̩ omune̩: todule̩ omi ñʼajadu me̩ ge̩ n."
JDG,10,14,Me̩ nyʼaraku do̩ amo̩jo̩ ku me̩ chi ñw o̩la-me̩ le̩; ama ki jadu me̩ iko o̩bata-me̩-i.
JDG,10,15,"Tak amo̩ma Israe̩l ka ñwu Jihofa kakini, A fʼadure ta me̩; e̩ che wa alu ki rʼe̩ eju; e̩ muda mʼuwa gba eñini ta, o̩ko̩ oñ a gbabʼuwe̩."
JDG,10,16,"Oñ ma kʼamo̩jo̩ ononojo le̩ rinyo̩ bʼefu-ma te̩, oñ ma kwo che e̩wñ ñwu Jihofa; tak onugo e̩do̩-wñ kpa tod akanya kʼabo Israe̩l ali le̩."
JDG,10,17,"Tak amo̩ma Amo̩n jejujʼugbo-kate, oñ ma lewa ru Gilead; oñ amo̩ma Israe̩l wa jeju ugbokate ge̩, ma la kworu Mizpa."
JDG,10,18,"Tak amone̩ le̩, owñ chʼamagboji abo Gilead, ka ñw o̩la-ma kakini, E̩ne̩ achane̩ ogu eko̩ bʼamo̩ma Amo̩n? E̩ne̩ le̩ achʼagboji abo du ku ma dodo Gilead chaka."
JDG,11,1,"Oñ Je̩fta, e̩ne̩ Gilead, chʼagbiti ogu kʼi nʼuwohi, i muda chʼo̩ma ajo̩ko̩. Gilead le̩ la bi Je̩fta."
JDG,11,2,"O̩ya Gilead la fʼamo̩ma e̩ne̩ke̩le̩ bi ñw u; tak e̩gba kʼamo̩ma kʼo̩ya-wñ le̩ bi gbakpa, ma fu Je̩fta ne bʼunyi te̩, ma la ka ñw u kakini, Uwe̩ la aje̩ e̩wñ ogu unyi ata-wa n; todu iye-we̩ chʼojoji."
JDG,11,3,"Taku Je̩fta ra bʼamo̩ma ata-wñ te̩, oñ i kwogugu ane̩ To̩b; oñ aboke̩le̩ ame̩no̩fogoli iche̩ka wa jo̩ ugbo-wñ, tak owñ kpʼama nyʼañʼane̩."
JDG,11,4,"Oñ i lewatu abu ku ma jo̩ pe̩, amo̩ma Amo̩n chane̩ ekʼogu bʼIsrae̩l."
JDG,11,5,"Oñ e̩gba kʼamo̩ma Amo̩n le̩ chane̩ ekʼogu bʼIsrae̩l, abogijo Gilead gbe̩re̩ Je̩fta ane̩ Tob le̩;"
JDG,11,6,"ma ka ñwu Je̩fta kakini, Lewa kʼe̩ chʼachokolobia-wa, todu kʼa ki bʼamo̩ma Amo̩n le̩ jogu."
JDG,11,7,"Taku Je̩fta ka ñw abogijo Gilead kakini, I chʼulaka-mi me̩ che oñ me̩ ne mi bʼunyi ata-mi te̩ n? E̩wñ chi ku me̩ gbe̩re̩ mi abu ku ma kobʼume̩-i?"
JDG,11,8,"Tak abogijo Gilead ka ñwu Je̩fta kakini, Todu kʼa wʼugbo we̩ abajo̩-i la de̩, kʼuwe̩ ki lebʼuwa, kʼa bʼamo̩ma Amo̩n jogu; tak uwe̩ ache agboji-wa, kʼa dodo Gilead chaka."
JDG,11,9,"Oñ Je̩fta ka ñw abogijo Gilead kakini, I la che̩wñ ku me̩ dʼumi wʼunyi, kʼu jogu kpai amo̩ma Amo̩n le̩, ku Jihofa la mʼuma ko nyʼumi o̩wo̩, omi ache agboji-me̩ ke n?"
JDG,11,10,"Tak abogijo Gilead ka ñwu Je̩fta kakini, Jihofa ki chʼe̩nijali agbagba wa-i; a ache teju o̩la kʼe̩ ka-i chuu."
JDG,11,11,"Taku Je̩fta lebʼabogijo Gilead, oñ amone̩ le̩ dʼowñ che achokolobia kpai agboji-ma; Je̩fta laño̩ kʼo̩la-wñ du jane̩ o̩gba Jihofa Mizpa."
JDG,11,12,"Taku Je̩fta fʼamonuche̩ kpe̩rʼonu amo̩ma Amo̩n, kakini, Ab u chʼe̩, kʼuwe̩ wʼugbo mi kʼe̩ kogu bʼane̩-mi?"
JDG,11,13,"Tak onu amo̩ma Amo̩n dohi ñw amonuche̩ Je̩fta le̩, kakini, Todu e̩gba kʼabo Israe̩l kwʼIjipti awa le̩ ma mʼane̩-mi gba akwo Amo̩n gbogbo wa Jabo̩k, kpai gbogbo wa Jo̩rdan; todule̩ e̩ namʼo̩wo̩ ta bʼane̩ le̩ te̩ ye̩e̩."
JDG,11,14,Taki Je̩fta ño̩ fʼamonuche̩ kpe̩rʼonu amo̩ma Amo̩n le̩ ge̩.
JDG,11,15,"Oñ i ka ñw u kakini, Abu ku Je̩fta aka de̩ kakini, I chʼabo Israe̩l gbʼane̩ Moab in, kpai ane̩ amo̩ma Amo̩n le̩ n,"
JDG,11,16,"ama e̩gba ku ma kwʼIjipti wa le̩, abo Israe̩l lale gu ef aje̩tachi le̩ du wa Ohimini Ekpikpa, oñ ma lewa Kede̩sh."
JDG,11,17,"E̩gba le̩ Israe̩l fʼamonuche̩ kpe̩rʼonu Ido̩m kakini, Nagbo̩ko̩bʼe̩, kʼe̩ je̩ ñwu mi lale gu ef ane̩-we̩ du; onu Ido̩m muda nyeti n. Ma ño̩ fʼonuche̩ kpe̩rʼonu Moab ge̩; i muda je̩ n. Oñ Israe̩l kwogugu Kede̩sh."
JDG,11,18,"Taku ma le ef aje̩tachi le̩, oñ ma dagbala le ej ubi ane̩ Ido̩m kpai ane̩ Moab, oñ ma lewa o̩wo̩ olodudu ane̩ Moab le̩, ma la rujʼejudaba Arno̩n le̩; ma muda le gu alo̩me̩ du tʼoj ane̩ Moab in, todu Arno̩n le̩ chʼalo̩me̩ Moab."
JDG,11,19,"Tak Israe̩l fʼamonuche̩ kpe̩ nyʼugbo Siho̩n, onu abo Amo̩r, onu He̩shbo̩n le̩; Israe̩l la ka ñw u kakini, A gbo̩ko̩bʼe̩, kʼe̩ je̩ ñw a lale gu ef ane̩-we̩ du nyʼuña e-mi."
JDG,11,20,"Siho̩n muda dʼo̩la Israe̩l rʼochochi kʼi aje̩ ñw u lale gu oj ane̩-wñ du n; abe̩le̩ Siho̩n kʼabo-wñ chaka wa jeju, oñ ma lewa ru Jahaz, taku ma kwo jogu kpai abo Israe̩l."
JDG,11,21,"Taku Jihofa, O̩jo̩ Israe̩l, mu Siho̩n kpai abo-wñ chaka ko nyʼabo Israe̩l o̩wo̩, oñ ma fʼuma gwoda; abe̩le̩ Israe̩l mʼane̩ abo Amo̩r ku ma dodo ane̩ o̩mo̩ chaka gba."
JDG,11,22,"Oñ ma mʼane̩ abo Amo̩r le̩ chaka gba, akwo Amo̩n gbogbo wa Jabo̩k, kpai akwo aje̩tachi gbogbo wa Jo̩rdan."
JDG,11,23,"Abe̩le̩ Jihofa, O̩jo̩ e-Israe̩l, fʼabo Amo̩r ne kwo bʼamone̩-wñ Israe̩l o̩gba te̩; i ñʼadʼugbo kʼuwe̩ agba ge̩?"
JDG,11,24,"I chʼe-i ki Chimosh o̩jo̩-we̩ du ñw e̩ kʼe̩ ne̩, i chʼe-le̩ oñ uwe̩ ane̩ n? Oñ e̩wñ du ku Jihofa O̩jo̩-wa fʼone̩-wñ ne bʼo̩ te̩ bʼuwa o̩gba te̩, e-le̩ oñ a ane̩."
JDG,11,25,"Uwe̩ nyo̩ tu Bele̩k o̩ma Zipo̩r, onu Moab le̩ le? Owñ kuja bʼabo Israe̩l mama me̩? Abe̩k i kogu bʼuma?"
JDG,11,26,"Abu kʼabo Israe̩l gugu He̩shbo̩n kpai adogbe-wñ, kpai Aro̩e̩r kpai adogbe-wñ, kpai ewo ewo du ku ma jo̩ o̩la Amo̩n le̩ lale, o̩do̩ oli me̩fa le̩, e̩wñ chi kʼe̩ ma dabi gba iko le̩ n?"
JDG,11,27,"I la chʼomi du we̩ re n, e̩ muda che mi e̩bie̩ne̩, ogu kʼe̩ kobʼumi le̩; Jihofa kʼi chʼakajo̩-wa, kʼi fʼajo̩ agbagba amo̩ma Israe̩l kpai amo̩ma Amo̩n ka eñini ke."
JDG,11,28,I chaka ka abe̩le̩ onu amo̩ma Amo̩n le̩ la nyʼo̩la ki Je̩fta kpʼonuche̩ rʼu eti n.
JDG,11,29,"Tak Afu Jihofa lewa bu Je̩fta ma, oñ i lale gu efu Gilead kpai Manasa du, i la lale nyi Mizpe e-Gilead le̩, oñ akwo Mizpe e-Gilead le i lale gudu nyʼugbo amo̩ma Amo̩n."
JDG,11,30,"Taki Je̩fta go̩ ñwu Jihofa, i kakini, Iche̩wñ kʼuwe̩ akʼamo̩ma Amo̩n nyʼumi o̩wo̩ ochochi,"
JDG,11,31,"mak e̩gba le̩, e̩ne̩ du ki adufu lʼalugbana-mi wa aledo mi, i ra ñwu mi kʼu mudabi kwugbo amo̩ma Amo̩n le̩ wa, e-le̩ la ache e-Jihofa, oñ nadʼu wa ache iche̩bo̩ e̩gujo."
JDG,11,32,"Abe̩le̩ Je̩fta lale tugbo amo̩ma Amo̩n, kʼi jogu kpai ama; oñ Jihofa mʼuma ko nyʼowñ o̩wo̩."
JDG,11,33,"Tak i kwokpa ma akwo Aro̩e̩r gbogbo wa Minit le̩, owñ ebʼewo ewo ogu, kpai gbogbo wa Abe̩l-che̩ramimi, uku kʼi nʼakpa ma tabale. Abe̩le̩ oñ ma fʼamo̩ma Amo̩n du bʼamo̩ma Israe̩l o̩gba te̩."
JDG,11,34,"Taku Je̩fta lewa Mizpe unyi-wñ le̩; e̩ la go, o̩ma-wñ onobule̩ nʼeicha kpai ido eta aledʼo; owñ la chʼo̩ma kate kʼi ne̩; i nʼo̩ma e̩ne̩ke̩le̩ abe̩k onobule̩ du tʼowñ le n."
JDG,11,35,"Oñ i lewatu, e̩gba kʼi fʼu li, i fʼe̩wñ o̩la-wñ fana, oñ i kakini, Atogwo, o̩ma-mi! E̩ mʼumi oji dalo̩ tabale me̩, e̩ la kwotʼef abo ku ma ma je̩ ñwu mi ñmi n; todu u mʼalu-mi chi ñwu Jihofa, u la neke dabi tʼubi n."
JDG,11,36,"Tak i ka ñw u kakini, Ata-mi, e̩ mʼalu-we̩ chi ñwu Jihofa me̩, e̩ che mi alu ki kwef alu-we̩ dufu le̩, todabu ki Jihofa fʼache̩-we̩ na abʼoji ame̩nebi-we̩ ma, owñ chʼamo̩ma Amo̩n le̩."
JDG,11,37,"Tak i ka ñw ata-wñ kakini, E̩wñ ʼka ku ma ache mi de̩; tʼumi no̩ ochu meji, kʼu kwʼemi nyʼugbo uwo uwo le̩, kʼu raku todu kʼu ma mʼe̩ne̩ke̩le̩ n, omi kpai abigbe̩le̩-mi."
JDG,11,38,"Tak i kakini, Lo ke. Oñ i je̩ ñw u le ochu meji; tak i kwʼo̩mo̩ le owñ, owñ kpai abigbe̩le̩-wñ le̩, oñ i raku oj uwo uwo le̩ todu kʼi ma mʼe̩ne̩ke̩le̩ n le̩."
JDG,11,39,"Oñ i lewatu abu kʼochu meji le̩ jo̩, i mudabi wʼugbo ata-wñ, owñ la chʼo teju ego̩ kʼi go̩ le̩. I la mʼe̩ne̩ke̩le̩ du mama ta n. E-le̩ la mud e̩wñ o̩gu Israe̩l"
JDG,11,40,ka kʼamo̩ma Israe̩l abobule̩ ale o̩do̩ o̩do̩ ku ma raku o̩ma Je̩fta o̩ma Gilead le̩ o̩jo̩ me̩le̩ o̩do̩ da o̩do̩ da.
JDG,12,1,"Ma fʼaboke̩le̩ Ifraim do̩ jeju, oñ ma legudu tʼo̩wo̩ o̩pata ate̩; oñ ma ka ñwu Je̩fta kakini, E̩wñ chi kʼe̩ mudaba nyʼakogu bʼamo̩ma Amo̩n, kʼe̩ ma la ado̩ wa kʼa le bʼe̩ n? A anʼuna gu unyi-we̩ jo̩ abʼe̩ oji ma."
JDG,12,2,"Taku Je̩fta ka ñwu ma kakini, Omi kpai abo-mi chʼe̩nuja amo̩ma Amo̩n le̩; e̩gba kʼu do̩ me̩ le̩, me̩ la gba mi kwef o̩wo̩-ma n."
JDG,12,3,"Tak e̩gba kʼu li ka kʼame̩ jʼagba mi n, u mʼoji-mi du tinyo̩, oñ u mudaba akobʼamo̩ma Amo̩n, taku Jihofa mʼuma ko nyʼumi o̩wo̩; todule̩ e̩wñ chi ku me̩ wa ugbo mi eñini ku me̩ kʼuja ba mi ta?"
JDG,12,4,"Taku Je̩fta mʼaboke̩le̩ Gilead chaka ko wa jeju, oñ i kwojogu kpai abo Ifraim le̩; aboke̩le̩ Gilead la gwʼabo Ifraim dajane̩, ukpe̩ ku ma kakini, Ame̩ abo Gilead, me̩ chʼabo Ifraim ku me̩ chʼe̩nara, ku me̩ jʼalumeji Ifraim, kpai alumeji Manasa."
JDG,12,5,"Oñ abo Gilead le̩ mʼugbo ki de̩ hie̩le̩hie̩le̩ ku ma le daba Jo̩rdan gba nyʼabo Ifraim. Abe̩le̩, e̩gba kʼabo Ifraim ku ma ara kakini, Je̩ ñwu mi daba, e̩gbale̩ aboke̩le̩ Gilead atʼe ene kakini, Uwe̩ chʼe̩ne̩ Ifraim? kʼi kakini, O̩da;"
JDG,12,6,"e̩gbale̩ ma ka ñw u kakini, E̩ ka kakini, Shi-bole̩t, kʼi la kakini, Sibole̩t; todu alu-wñ tʼo̩ kʼi aka n; e̩gbale̩ ma gwo̩nyʼu oñ ma dʼu kpa ugbo ki Jo̩rdan de̩ hie̩le̩hie̩le̩ le̩. Abo Ifraim ki wane̩ iko le̩ la chʼone̩ icham nyʼo̩gwo̩ko̩ o̩gbo̩ meji nyoke meji."
JDG,12,7,"Je̩fta la kajo̩ abo Israe̩l o̩do̩ me̩fa. Taku Je̩fta e̩ne̩ Gilead leku, oñ ma mʼu du ji ef ewo Gilead oka."
JDG,12,8,Ubi-wñ Ibzan e-Be̩tle̩he̩m kajo̩ Israe̩l.
JDG,12,9,"Owñ le̩ la nʼamo̩ma e̩ne̩ke̩le̩ ogue̩gwa; kpai amo̩ma onobule̩ ogue̩gwa kʼi fʼu kpe̩ru ewo ewo, tak i kʼamo̩ma onobule̩ ogue̩gwa kwo ewo ewo wʼunyi todu amo̩ma-wñ e̩ne̩ke̩le̩. I la kajo̩ abo Israe̩l o̩do̩ mebie."
JDG,12,10,"Tak Ibzan leku, oñ ma mʼu du ji Be̩tle̩he̩m."
JDG,12,11,"Ubi-wñ ge̩, Elon e̩ne̩ Ze̩biulo̩n kajo̩ abo Israe̩l; i la kajo̩ abo Israe̩l o̩do̩ me̩gwa."
JDG,12,12,"Tak Elon e̩ne̩ Ze̩biulo̩n le̩ leku, oñ ma mʼu du ji Aijalo̩n oj ane̩ Ze̩biulo̩n le̩."
JDG,12,13,Ubi-wñ Abdon o̩ma Hile̩l e̩ne̩ Pirato̩n la kajo̩ abo Israe̩l.
JDG,12,14,"I la nʼamo̩ma e̩ne̩ke̩le̩ o̩gbo̩ meji, amaaju-wñ la chʼogue̩gwa, ma la tano amo̩ma o̩ke̩ke̩te̩ e̩te̩gwa; owñ la kajo̩ abo Israe̩l o̩do̩ me̩jo̩."
JDG,12,15,"Tak Abdon o̩ma Hile̩l e̩ne̩ Pirato̩n le̩ leku, oñ ma mʼu du ji Pirato̩n oj ane̩ Ifraim, ane̩ uwo abo Amale̩k."
JDG,13,1,Tak amo̩ma Israe̩l ño̩ che e̩wñ ki bie̩ne̩ eju Jihofa ge̩; taku Jihofa mʼuma ko nyef o̩wo̩ abo Filistia o̩do̩ o̩gbo̩ meji.
JDG,13,2,"Oñ e̩ne̩ Zoraʼka do̩mo̩, abo o̩lo̩pu Dan i la che, odu-wñ ko̩ Manoa; o̩ya-wñ la chʼagaji, i la bi o̩ma n."
JDG,13,3,"Tak Onuche̩ Jihofa kwotejugede ñw onobule̩ le̩, oñ i ka ñw u kakini, Go ta, agaji uwe̩ che, e̩ la bi o̩ma du n; e̩ muda anyʼefu, kʼe̩ bi o̩ma e̩ne̩ke̩le̩."
JDG,13,4,"Todule̩ e̩ nago, agba, e̩ ki la ñmo̩ omi achiwebe̩te̩ma n, kpai o̩te̩ una n, e̩ ki la je̩ e̩wñ du ki ma de̩hiolo n,"
JDG,13,5,"todu, go, uwe̩ anyʼefu, kʼe̩ la abi o̩ma e̩ne̩ke̩le̩. Abe̩ du ki kad oji-wñ n, todu imo̩to̩ le̩ achʼe̩ne̩ Nazarait ñw O̩jo̩ kwef uwile̩, owñ le̩ achane̩ ejadu abo Israe̩l bʼef o̩wo̩ abo Filistia te̩."
JDG,13,6,"Tak onobule̩ le̩ lewa ka ñw o̩ko̩-wñ kakini, E̩ne̩ O̩jo̩ʼka lewa ugbo mi, eju-wñ la dabu eju Onuche̩ e-O̩jo̩, i abailo nana tabale; u latʼe e̩ne̩ ugbo kʼi kwo wa n, i la kʼodu-wñ ñwumin;"
JDG,13,7,"i muda aka ñwu mi kakini, Go, uwe̩ anyefu, kʼe̩ la bi o̩ma e̩ne̩ke̩le̩; e̩ ki ño̩ ñmo̩ omi achiwebe̩te̩ma kpai o̩te̩ una du ge̩ n, e̩ ki la je̩ e̩wñ du ki ma de̩ hiolo n, todu imo̩to̩ le̩ ache e̩ne̩ Nazarait ñw O̩jo̩ akwo ef uwile̩ gbogbo mʼo̩jo̩ uku-wñ."
JDG,13,8,"Taku Manoa gbo̩ko̩bo̩ Jihofa kakini, O, Ondu, o̩ko̩ nagba bʼe̩, e̩ je̩ ñw e̩ne̩ O̩jo̩ kʼe̩ kpuche̩ wa le̩ kʼi ño̩ dabi wʼugbo wa ge̩, kʼi ko̩ wa alu kʼa ache kpai o̩ma ku ma abi le̩."
JDG,13,9,"Tak O̩jo̩ gbʼomu Manoa gbo̩, oñ Onuche̩ O̩jo̩ le̩ mudabi wa ugbo onobule̩ abu kʼi gugu o̩ko; ama Manoa, o̩ko̩-wñ dʼugbo-wñ n."
JDG,13,10,"Tak onobule̩ le̩ hio̩wo̩wane̩, oñ i fule wa muduka ñw o̩ko̩-wñ, i ka ñw u kakini, Go, e̩ne̩ kʼi wʼugbo mi o̩jo̩ le̩ ño̩ kwotejugede ñwu mi ge̩."
JDG,13,11,"Taki Manoa kwane̩, i tʼo̩ya-wñ ubi, oñ i wʼugbo e̩ne̩ke̩le̩ le̩, i ka ñw u kakini, Uwe̩ che e̩ne̩ kʼi ko̩la ñw onobule̩-i? Tak i kakini, Omi de̩."
JDG,13,12,"Taku Manoa kakini, O̩la kʼe̩ ka le̩ ki wa che ke; ab a anʼo̩ma le̩ le? E̩wñ i ache?"
JDG,13,13,"Tak onuche̩ Jihofa ka ñwu Manoa kakini, E̩wñ du kʼu ka ñw onobule̩ le̩ kʼi nago."
JDG,13,14,"I ki je̩ e̩wñ du ki kwefu ikeli achiwebe̩te̩ma n, e̩ ki je̩ ñw u ñmo̩ omi achiwebe̩te̩ma kpʼo̩te̩ una n, i ki je̩ e̩wñ du ki ma de̩ hiolo n; e̩wñ du kʼu ñwa ñw u le̩ i ki dejutʼo̩."
JDG,13,15,"Taku Manoa ka ñw Onuche̩ Jihofa kakini, Nagbo̩ko̩bʼe̩ e̩ gugu pe̩e̩, kʼa fʼo̩ma ewo ñwo̩che ñw e̩."
JDG,13,16,"Tak Onuche̩ Jihofa ka ñwu Manoa kakini, Dagba e̩ chadahi mi, omi aje̩ uje̩wñ-we̩ n; i la che̩wñ kʼuwe̩ añwʼe̩wñ iche̩bo̩ e̩gujo che, maku Jihofa chʼe̩ne̩ kʼe̩ ko ñw u. Todu Manoa ma ka kʼi chʼOnuche̩ Jihofa n."
JDG,13,17,"Taku Manoa ka ñw Onuche̩ Jihofa le̩ kakini, Ab odu-we̩ ko̩? Todu, e̩gba kʼo̩la wache̩, kʼa ki dojima ñw e̩?"
JDG,13,18,"Tak Onuche̩ Jihofa ka ñw u kakini, E̩wñ chi kʼe̩ tene odu-mi? Abu kʼodu-mi ko̩ Awuwu?"
JDG,13,19,"Abe̩le̩ Manoa mʼo̩ma ewo le̩ du manyʼe̩wñ ele oñ i mʼu du ñwu Jihofa oji okuta le̩; tak Onuche̩ le̩ chane̩ eche e̩wñ awuwu, oñ Manoa kpai o̩ya-wñ kejurʼu jo̩."
JDG,13,20,Todu i wache abu kʼo̩go̩ una le̩ nate̩gu kwo oji ubo̩ iche̩bo̩ le̩ rʼo̩wo̩ ojale e̩gbale̩ Onuche̩ Jihofa le̩ mute̩gu ef o̩go̩ una e-ubo̩ iche̩bo̩ le̩. Oñ Manoa kpai o̩ya-wñ kejurʼu jo̩; taku ma lewa fejubane̩-ma.
JDG,13,21,Onuche̩ Jihofa le̩ ño̩ tejugede ñwu Manoa kpai o̩ya-wñ ge̩ n. Taku Manoa ma ka kʼOnuche̩ Jihofa de̩.
JDG,13,22,"Oñ Manoa ka ñw o̩ya-wñ kakini, Eku a aku chuu, todabu kʼa fʼO̩jo̩ li-i."
JDG,13,23,"Ama o̩ya-wñ ka ñw u kakini, Iche̩wñ ki ma nyo̩ Jihofa eju kʼi ko wa kpa, i ma gba iche̩bo̩ e̩gujo kpai e̩wñ ele o̩wo̩-wa n, i ma la kʼe̩wñ-i du ña wa n, i ma ka e̩wñ e̩go̩-i ñw a iko-i n."
JDG,13,24,"Onobule̩ la fʼo̩ma e̩ne̩ke̩le̩ bi, oñ i dʼodu-wñ ko̩ Samson; oñ o̩ma le̩ nagba o̩kone̩ alo waa, Jihofa la de̩nyo̩ ñw u."
JDG,13,25,"Tak Afu Jihofa chane̩ edʼu e̩do̩ kwane̩ Mahane̩-dan, agbagba Zo̩ra kpai E̩shtaol."
JDG,14,1,Oñ Samson mugwo̩ru nyi Timna. I la fʼonobule̩ kʼi chʼo̩ma abo Filistia li.
JDG,14,2,"Tak i mute̩gu wa aka ñw ata-wñ kpai iye-wñ, i kakini, U fʼonobule̩ li Timna, o̩ma abo Filistia i che: lo kʼe̩ tene owñ ñwu mi."
JDG,14,3,"Oñ ata-wñ kpai iye-wñ ka ñwu kakini, Onobule̩ du dʼef amo̩ma amo̩maye-we̩, kpai ef amone̩-mi-i kʼe̩ ne̩ n, kʼuwe̩ anyʼatene o̩ya ef abo Filistia abo e̩pi odukulu-i? Samson muda ka ñw ata-wñ kakini, Uwe̩ kʼe̩ tene ñw omi ke; todu i nyo̩ mi eju."
JDG,14,4,"Ata-wñ kpai iye-wñ la ma ka ki Jihofa nʼe-le̩ wa n; todu i tene aida abo Filistia le̩. Iko kʼa ka-i, abo Filistia le̩ nʼo̩da abo Israe̩l."
JDG,14,5,"Taku Samson kpai ata-wñ kpai iye-wñ gwo̩ru nyi Timna, oñ ma lewa uche̩ achiwebe̩te̩ma e-Timna le̩. E̩ la go, o̩ma agaguʼka kwa tʼo̩ o̩la."
JDG,14,6,"Tak Afu Jihofa lewa o̩la-wñ, oñ i fʼagagu le̩ fana dabe̩ne̩ kʼo̩ma ewo; i la nʼe̩wñ du o̩wo̩-wñ n. I muda ka e̩wñ kʼi che le̩ ñw ata-wñ kpai iye-wñ n."
JDG,14,7,"Tak i mugwo̩ru nyʼo̩mo̩, oñ i bʼonobule̩ le̩ choluka; i la nyo̩ Samson eju nana."
JDG,14,8,"Oñ i de̩ pe̩ tak i mudabi nyʼo̩mo̩ kʼi fʼu ne̩; oñ i muna kʼi go oku agagu le̩, e̩ la go, amiño̩ ma jʼef oku agagu le̩, i la chenʼomi."
JDG,14,9,"Tak i mʼomi le̩ du nʼo̩wo̩-wñ, oñ i le owñ, i la naje̩ abu kʼi alo; tak i lewa ugbo ata-wñ kpai iye-wñ oñ i mʼu du ñwu ma, ma laño̩ je̩ ge̩. I muda ka ñwu ma ka kʼef oku agagu i nʼomi iño̩ le̩ kwo n."
JDG,14,10,Oñ ata-wñ mugwo̩ru nyʼugbo onobule̩ le̩. Samson la fu uje̩wñ uyo̩ che o̩mo̩ ge̩; todu abu kʼabokolobia ache e̩gba le̩ de̩.
JDG,14,11,"Oñ i lewatu, abu ku ma fʼowñ li, ma fʼabo oje̩go̩-wñ ogue̩gwa ko wa ku ma jʼugbo-wñ."
JDG,14,12,"Taku Samson ka ñwu ma kakini, Je̩ ñwu mi kpʼitaʼka ñwu me̩ ta; iche̩wñ kʼame̩ neke ka oji-wñ ñwu mi tak o̩jo̩ mebie-i ki jo̩, ku me̩ la fʼoji-wñ li, maku nakʼotogbo line̩n ogue̩gwa ñwu me̩, kpai e̩wñ o̩la alomuda ogue̩gwa ge̩;"
JDG,14,13,"ama me̩ ma neke ka oji-wñ ñwu mi n, mak e̩gbale̩ ame̩ ako otogbo line̩n ogue̩gwa ñwu mi, kpai e̩wñ o̩la alomuda ogue̩gwa ge̩. Taku ma ka ñw u kakini, Kpʼita-we̩ waa, kʼa agbo̩."
JDG,14,14,"Tak i ka ñwu ma kakini,"
JDG,14,15,"Tak i lewatu o̩jo̩ e̩kebie-wñ, ma ka ñw o̩ya Samson kakini, Gbʼo̩ko̩-we̩ ibe, kʼi ka oji ita le̩ ñw a, tode̩gba kʼa anʼuna fʼuwe̩ kpai abunyi ata-we̩ gujo rinyo̩. E̩ do̩ wa wʼemi kʼe̩ gwo wa ale le̩? I chʼabe̩le̩ n?"
JDG,14,16,"Tak o̩ya Samson chane̩ eraku nyʼowñ o̩la, oñ i kakini, Ulaka-mi e̩ che, e̩ fe̩do̩ mi n; e̩ la kpʼita ñw amo̩ma abo-mi, e̩ la ka oji-wñ ñwu mi n. Tak i ka ñw u kakini, Go, u la ka ñw ata-mi kpai iye-mi n, u ñʼaka ñw e̩ ge̩?"
JDG,14,17,"Tak i raku eju-wñ o̩mo̩ o̩jo̩ mebie abu ku ma jʼo̩mo̩ aje̩ uje̩wñ uyo̩ le̩; tak i lewatu o̩jo̩ e̩kebie-wñ, oñ i mudu ka ñw u, todabu kʼi achʼo añwahia; tak onobule̩ le̩ mʼoji ita-wñ du ka ñw amo̩ma abo-wñ."
JDG,14,18,"Taku gbogbo tak olu tunyane̩ o̩jo̩ e̩kebie aboke̩le̩ ewo le̩ ka ñw u kakini, E̩wñ rinyo̩ tʼiño̩ le? E̩wñ la gbiti tʼagagu le? Tak i ka ñwu ma kakini,"
JDG,14,19,"Tak Afu Jihofa ño̩ lewa o̩la-wñ, oñ i mugwo̩ru nyi Ashkelo̩n, i la fʼaboke̩le̩-ma ogue̩gwa kpa, oñ i mʼane̩-ma ko, tak i mʼe̩wñ o̩la alomuda ko kwef ane̩ le̩ ñw abo ku ma ka oji ita le̩. Uwe̩do̩-wñ la mutajo, oñ i mute̩gu le tʼunyi ata-wñ."
JDG,14,20,Taku ma dʼo̩ya Samson ñw ekeji-wñ kʼi tʼo̩gba o̩ya.
JDG,15,1,"Oñ i lewatʼe̩gba ku ma kpa o̩ka, Samson nʼo̩ma ewo anyʼafejudo o̩ya-wñ; oñ i kakini, Nanyʼejefu ugbo o̩ya-mi. Ata o̩monobule̩ le̩ muda je̩ ñw u le n."
JDG,15,2,"Ata-wñ la ka ñw u kakini, Omi do̩ kʼulaka-wñ uwe̩ che ogbolo; oñ u mʼu du ñw ekeji-we̩. Okekele-wñ achʼuto̩ tʼowñ le n? Agba, e̩ fʼe-le̩ ne̩ akoji-wñ."
JDG,15,3,"Taku Samson ka ñwu ma kakini. U fʼabo Filistia che e̩bie̩ne̩ e̩ne̩de̩-i, i nʼugbo ku ma akʼalu nyʼumi o̩la ge̩ n."
JDG,15,4,"Taku Samson le tekemu amokeleku oli me̩fa, oñ i mʼe̩mu ko, i mʼuma ofe rida gbʼomune̩, oñ i mʼe̩muʼka du ji mo̩ agbagba otihi meji eji."
JDG,15,5,"Tak abu kʼi mʼuna du tʼe̩mu e̩mu le̩, i tʼuma no̩ jʼef o̩ka abo Filistia kʼi tʼoko kpai ef uche̩ o̩lif le̩ ge̩."
JDG,15,6,"Tak abo Filistia kakini, E̩ne̩ che e̩wñ-i ta? Oñ ma kakini, Samson, kʼi chʼana e̩ne̩ Timna le̩ che, todabu kʼi mʼo̩ya-wñ du, kʼi la mʼu du kpo̩ ekeji-wñ. Tak abo Filistia mute̩gu wa, oñ ma nʼuna fʼonobule̩ le̩ kpai ata-wñ gujo."
JDG,15,7,"Taku Samson ka ñwu ma kakini, Me̩ che abe̩le̩ mak u nafʼache̩ o̩la-mi na chuu, ubi le̩ tak u nawe."
JDG,15,8,Oñ i ne̩ uku lile kpa ma rinyo̩ chuku chuku; tak i gwo̩ru nyʼagugu ef awo okuta Etam.
JDG,15,9,"Tak abo Filistia mute̩gu wa, oñ ma kworuru jo̩ Juda, ma la fʼo̩la-ma kpatuka Lehi."
JDG,15,10,"Tak aboke̩le̩ Juda kakini, E̩wñ chi ku me̩ mute̩gu wa akobʼuwa ke? Oñ ma kakini, Ule̩ Samson eji oñ a lewa-i, kʼa ki chʼo alu kʼi che wa."
JDG,15,11,"Tak aboke̩le̩ Juda icham nyʼo̩gwo̩ko̩ me̩ta mugwo̩ru nyʼugbo awo okuta Etam le̩, oñ ma ka ñwu Samson kakini, Uwe̩ ma kʼabo Filistia nʼo̩da wa n? E̩wñ e̩ che wa-i ta? Tak i ka ñwu ma kakini, Alu ku ma che mi, alu le̩ u che ma."
JDG,15,12,"Taku ma ka ñw u kakini, A gwo̩ru wa-i kʼa fʼuwe̩ ji, kʼa mʼe̩ du tʼabo Filistia o̩wo̩. Taku Samson ka ñwu ma kakini, Me̩ go̩ ñwu mi ka kʼame̩ abʼumi ma n."
JDG,15,13,"Taku ma ka ñw u kakini, O̩da; chai eji oñ a ji we̩ o̩me̩me̩le̩, kʼa mʼe̩ du tʼuma o̩wo̩; i chekpʼe̩ a akpʼe̩ n. Taku ma nʼiku etito̩ meji fʼu ji, oñ ma mu du kwugbo okuta le̩ wa."
JDG,15,14,"Tak e̩gba kʼi lewa Lehi, abo Filistia nakpogu ledʼo; taku Afu O̩jo̩ lewa wʼo̩la, oñ iku ku ma du ji o̩wo̩-wñ le̩ murida kʼi dabe̩ne̩ kʼowu kʼuna jo, oñ e̩wñ ku ma du jiʼu le̩ kwo bʼo̩wo̩-wñ te̩ muye̩e̩."
JDG,15,15,"Tak i fʼachiku agba o̩ke̩ke̩te̩ li, achiku le̩ chʼetito̩, i la fʼo̩wo̩-wñ nadala amʼu du, oñ i nʼe-le̩ kpa aboke̩le̩ icham nyʼo̩gwo̩ko̩."
JDG,15,16,"Taki Samson kakini,"
JDG,15,17,"Tak i lewatu, e̩gba kʼi fʼo̩la le̩ ka kpoji, i mʼachiku le̩ du rikpolo tane̩ bʼo̩wo̩-wñ te̩; oñ ma dʼodu ugbo ki de̩ ko̩ Ramat-le̩hi."
JDG,15,18,"Alugbe̩ la chane̩ ekpʼo̩ tabale, oñ i raku do̩ Jihofa kakini, Uwe̩ la mʼujadu elile-i duwa lʼo̩wo̩ adu-we̩-i; fai omi ñʼaku ñw alugbe̩, kʼu ñwa tef o̩wo̩ abo e̩pi odukulu le̩ ge̩?"
JDG,15,19,"Tak O̩jo̩ mʼugbo kʼi tʼawo Lehi le̩ du kpana, oñ omi chane̩ edufu; abu kʼi ñmo̩, afu-wñ mudabiwa, oñ o̩la-wñ ruko. Todule̩ ma dʼodu ugbo ki de̩ ko̩ E̩nhako̩re; e-le̩ la de̩ Lehi gbogbo tʼeñini."
JDG,15,20,Owñ la kajo̩ abo Israe̩l iko abo Filistia le̩ gbogbo wʼo̩do̩ o̩gu.
JDG,16,1,"Taku Samson nyi Gaza, i fʼajo̩ko̩ʼka li o̩mo̩, oñ i nyʼejefu ugbo-wñ."
JDG,16,2,"Ma ka ñw abo Gaza kakini, Samson lewa emi me̩. Taku ma donyʼugbo kʼi de̩ daka, oñ ma kpala jo̩ anede owñ ugbo alaku ewo le̩ gbogbo ñw o̩jo̩, ma la chechi jo̩ odu le̩, kakini, O̩jo̩ muñwa fai, tak a adʼowñ kpa."
JDG,16,3,"Oñ Samson dachi gbogbo tʼalumeji odu, tak i kwane̩ alumeji odu, oñ i gwo̩wo̩nyu e̩wñ ku ma du rʼo̩na alaku le̩ kpai oli otuka-wñ meji, oñ i mʼu wu tʼoli uro̩na-wñ du, oñ i mʼu ko nʼika-wñ alo tʼoji uwo ki dʼo̩gba He̩bro̩n o̩mo̩."
JDG,16,4,"Oñ i lewatu ubile̩ ge̩, i laño̩ fe̩do̩ onobule̩ ef o̩go̩ So̩re̩k, odu onobule̩ le̩ ko̩ De̩laila."
JDG,16,5,"Tak amo̩ga abo Filistia mute̩gu wʼugbo onobule̩ le̩, oñ ma ka ñw u kakini, Gbʼo̩ ibe, kʼe̩ li ugbo kʼukpahiu-wñ ki tabale le̩ de̩, kʼe̩ li e̩wñ kʼa ache kʼa fʼu du, kʼa fʼu ji kʼa fʼu dema tak e̩ne̩ne̩ne̩ne̩-wa ako o̩ko̩ ajifu icham nyʼo̩gwo̩ko̩ nyʼogume̩lu ñw e̩."
JDG,16,6,"Taku Delaila ka ñwu Samson kakini, Agba, e̩ ka ñwu mi ugbo kʼukpahiu-we̩ inaina-i kwo, kpai e̩wñ ku ma neke du ji uwe̩ ku ma fʼe̩ dema."
JDG,16,7,"Taku Samson ka ñw u kakini, Iche̩wñ ku ma ne̩ e̩cha emimi mebie ki ma gbe̩ n, du ji mi, tak ukpahiu-mi agulo̩, u la adab abo ki bo̩."
JDG,16,8,"Tak amo̩ga abo Filistia le̩ ko e̩cha emimi mebie ki ma gbe̩ n wa ñw onobule̩ le̩, oñ i ne̩ e-le̩ fʼu ji."
JDG,16,9,"E̩gbale̩ i nʼabo iche̩ka ku ma kpala jʼef unyi-wñ ejefu anede owñ. Tak onobule̩ le̩ ka ñw u kakini, Abo Filistia lewa o̩la-we̩, Samson! Tak i fʼe̩cha le̩ jada, alu kʼowu ajada e̩gba kʼi kado una. Abe̩le̩ ma ño̩ ma oji ukpahiu-wñ ta n."
JDG,16,10,"Taku Delaila ka ñwu Samson kakini, Go, e̩ te̩tachʼumi uke̩, e̩ la rʼumi olemi; agba, e̩wñ ma neke ne̩ ji uwe̩ ke?"
JDG,16,11,"Tak i ka ñw u kakini, I la che̩wñ ku ma du iku etito̩ e-ku ma ma ne̩ ji e̩wñ du mama ta n ji mi, tak ukpahiu-mi agulo̩, oñ nadab abo ki bo̩."
JDG,16,12,"Abe̩le̩ Delaila mʼiku etito̩ ko, oñ i nʼe-le̩ fʼu ji, tak i ka ñw u kakini, Samson, abo Filista lewa o̩la-we̩ me̩! Abo iche̩ka la kpala jʼef unyi ejefu le̩, oñ i fʼu jada bʼo̩wo̩ te̩ dabe̩ne̩ kʼowu."
JDG,16,13,"Taki Delaila ka ñwu Samson kakini, Uwe̩ te̩tachʼumi uke̩ akwoubi-i, e̩ larʼumi olemi; ka ñwu mi e̩wñ ma adu ji uwe̩ ke. Tak i ka ñw u kakini. Iche̩wñ kʼe̩ fʼe̩ba iloji-mi mebie le̩ hi nyʼukpo."
JDG,16,14,"Tak onobule̩ che oñ i fʼebije-wñ kʼatunyʼu ge̩. Oñ i ka ñw u kakini, Abo Filistia lewa o̩la-we̩ me̩, Samson! Tak i mʼolu ji, oñ i mʼebije ku ma du tunyu oli iduabo kpai ukpo onugo wu kwʼo̩mo̩."
JDG,16,15,"Tak onobule̩ le̩ ka ñw u kakini, Ab e̩ le kʼe̩ kakini, Omi afe̩do̩ we̩, e̩do̩-we̩ la dʼugbo mi n? E̩ fʼumi chʼuke̩ onu me̩ta me̩, e̩ la ka ñwu mi ugbo kʼukpahiu-we̩ inaina le̩ kwo n."
JDG,16,16,"Oñ i lewatu, abu kʼi akutʼo̩ o̩la eka ñw u o̩jo̩ñwa o̩jo̩ñwa, kʼi la akʼo̩ e̩che̩, uhia fʼu hia—uku ma me̩!"
JDG,16,17,"Tak i mʼefu chi ñw u chaka, i la ka ñw u kakini, Abe̩ kadʼomi oji mama ta n; Nazarait e-O̩jo̩ omi che akwef uwile̩: iche̩wñ ku ma fʼumi oji la e̩gbale̩ tak ukpahiu-mi akwo bʼumi te̩, oñ ukpahiu-mi agulo, oñ nadab abo ile̩ ki bo̩."
JDG,16,18,"Oñ abu ku Delaila li ka kʼi mʼefu-wñ chi ñw u chaka, i fʼonuche̩ kpe̩ ado̩ amo̩ga abo Filistia le̩, i kakini, Mute̩gu wa onuʼka-i ta, todu i mʼefu-wñ chi ñwu mi chaka me̩. Tak amo̩ga abo Filistia mute̩gu wʼugbo-wñ o̩mo̩, ma la nʼo̩ko̩ le̩ ef o̩wo̩-ma wa."
JDG,16,19,"Oñ i je̩ ñw u dʼoji-wñ nʼe̩re̩-wñ alolu; tak i je̩ ñwu ma do̩ e̩ne̩ʼka wa, oñ i mʼe̩ba iloji mebie le̩ la; tak i chane̩ edema, oñ ukpahiu-wñ kwo bʼo̩ o̩la te̩."
JDG,16,20,"Tak i kakini, Abo Filistia lewa o̩la-we̩ me̩, Samson! Tak i mʼolu ji, oñ i kakini, Nalo dufu alu kʼu te̩tache le̩, kʼu fʼo̩la-mi miejo tane̩. I la ma ki Jihofa kwo bʼo̩ te̩ n."
JDG,16,21,"Tak abo Filistia le̩ gwo̩wo̩nyʼu, oñ ma la fʼe eju kpo̩fo̩, ma la mʼu du gwo̩ru wa Gaza, oñ ma nʼigbaligba ebije ekpikpa fʼu ji; owñ la chʼuko̩lo̩ e̩wñ eno̩ oj okuta ef unyiuga o̩mo̩."
JDG,16,22,Ama abu ku ma fʼu la le̩ iloji-wñ chane̩ eko̩.
JDG,16,23,"Tak amo̩ga abo Filistia le̩ kʼo̩la-ma wa jeju ku ma fʼiche̩bo̩ lile che ñwu Dago̩n o̩jo̩-ma, ku ma ño̩ yo̩ ge̩; todu ma kakini, O̩jo̩-wa mu Samson e̩nebi-wa le̩ du tʼuwa o̩wo̩ me̩."
JDG,16,24,"Tak e̩gba kʼamone̩ le̩ fʼu li, ma kwo je̩nyu ñw O̩jo̩-ma; todu ma kakini, O̩jo̩-wa mʼe̩nebi-wa, kʼi akpa ane̩-wa bie̩-i, kʼi fʼabo-wa wewe kpa le̩ du tʼuwa o̩wo̩ me̩."
JDG,16,25,"Oñ i lewatu, e̩gba kʼe̩do̩-ma chane̩ ebo̩ ololo, kʼama kakini, Do̩ Samson wa, kʼi chiya ñw a. Taku ma kpʼone̩ adu Samson kwʼunyiuga wa; i la chiya ñwu ma. Ma la mʼowñ du gugu agbagba oli ugbogaga meji le̩."
JDG,16,26,"Taku Samson ka ñw okolobia kʼi gwo̩nyʼu o̩wo̩ le̩ kakini, Je̩ ñwu mi dʼo̩wo̩-mi kad oli ugbogaga kʼunyi-i dʼoji-wñ, todu kʼu hi o̩la kʼo̩."
JDG,16,27,"Aboke̩le̩ kpai abobule̩ la che̩ko̩ ef unyi le̩; amo̩ga abo Filistia chaka la jo̩ o̩mo̩; aboke̩le̩ kpai abobule̩ ku ma jʼojokunyi-wñ ku ma go abu ku Samson do̩mo̩ achiya le̩, ma dab one̩ icham nyʼo̩gwo̩ko̩ me̩ta."
JDG,16,28,"Taku Samson kwa do̩ Jihofa, i kakini, O Ondu, Jihofa narodubʼe̩ kʼe̩ libekado mi, kʼe̩ du ukpahiu ñwu mi onu kate-i, O O̩jo̩ o̩ko̩ nagba bʼe̩ kʼu fʼache̩ o̩la-mi na ugbo abo Filistia todu eju-mi meji-i."
JDG,16,29,"Taku Samson gwo̩nyu oli ugbogaga meji ki jʼalumeji kʼunyi dʼoji-wñ le̩, oñ i lo̩nʼejeji-wñ, o̩wo̩-wñ awo̩to̩ dʼoka, o̩wo̩-wñ awohi dʼekeji."
JDG,16,30,"Taki Samson kakini, Omi ki ku manyʼabo Filistia ke! Oñ i hi e̩do̩wane̩ ake̩che̩ ukpahiu-wñ; tak unyi le̩ mugulo̩ bʼamo̩ga kpai abo du ku ma jʼefu-wñ ma. Abe̩le̩ abo kʼi kpa ma ef uku-wñ le̩ tʼabo kʼi kpa ef udeju-wñ le."
JDG,16,31,"Tak amo̩maye-wñ e̩ne̩ke̩le̩ kpai abunyi ata-wñ chaka mugwo̩ru wa, ma la mʼowñ du wa aji agbagba Zora kpai E̩shtaol ugbo ku ma ji Manoa ata-wñ. Owñ la kajo̩ abo Israe̩l o̩do̩ ogu."
JDG,17,1,E̩ne̩ ane̩ uwo Ifraim oka la do̩mo̩ kʼodu-wñ ko̩ Maika.
JDG,17,2,"E̩ne̩ le̩ ka ñw iye-wñ kakini, Ajifa icham nyʼoli me̩la ku ma bʼe̩ gba le̩, e-kʼe̩ ge̩bo̩ nʼo̩ kʼe̩ ño̩ ka kʼi tʼumi eti le̩, go, ajifa le̩ dʼugbo mi; omi du. Tak iye-wñ kakini, Jihofa ki de̩nyo̩ ñw o̩ma-mi."
JDG,17,3,"Tak i mʼajifa icham nyʼoli me̩fa le̩ ko dabi wa ñw iye-wñ; oñ iye-wñ kakini, Omi fʼajifa le̩ date̩ ñwu Jihofa kʼi fo̩ todu o̩ma-mi, kʼi fʼojiboʼka gbe̩, kʼi la fʼo̩ka da; todule̩ oñ nadʼu dabiwa ñw e̩."
JDG,17,4,"Tak e̩gba kʼi mʼo̩ko̩ le̩ ko dabiwa ñw iye-wñ, iye-wñ mʼajifa o̩gwo̩ko̩ chi oñ i mʼu ko ñw e̩ne̩ kʼi adʼo̩na, owñ le̩ la fʼojibo gbe̩ oñ i fʼo̩ka da; oñ e-le̩ jʼef unyi Maika le̩."
JDG,17,5,"E̩ne̩ke̩le̩ ku ma do̩ Maika le̩ la chenʼunyi amo̩jo̩, oñ i fʼe̩fo̩d kpʼamude oji che, oñ i kʼe̩wñ nyʼo̩ma-wñ e̩ne̩ke̩le̩ʼka o̩wo̩ e̩ko̩, oñ e̩ne̩ le̩ mud atama-wñ."
JDG,17,6,Iko le̩ onu du la dʼIsrae̩l in; e̩ne̩ne̩ne̩ne̩ che e̩wñ ki nyo̩ o̩la-wñ eju.
JDG,17,7,Oñ okolobiaʼka kʼi chʼabo o̩lo̩pu Juda kʼi ño̩ dʼef abo Lifai kʼi kwo Be̩tlehe̩m e-Juda do̩mo̩; oñ i ge̩ne̩ o̩mo̩.
JDG,17,8,"Abe̩le̩ e̩ne̩ le̩ kwobʼewo Be̩tle̩he̩m e-Juda te̩, kʼi ge̩ne̩ ugbo du kʼi ali uña; oñ i lewa ane̩ uwo Ifraim, abu kʼi alale i lewa unyi Maika."
JDG,17,9,"Taku Maika ka ñw u kakini, Ugbo e̩ kwo? Oñ i ka ñw u kakini, Abo Lifai e-Be̩tle̩he̩m e-Juda omi che, nanyʼage̩ne̩ ugbo du kʼu li uña."
JDG,17,10,"Taku Maika ka ñw u kakini, Bʼumi dodo kʼe̩ chʼata kpai atama ñwu mi, oñ nako ajifa me̩gwa ñw e̩ o̩do̩ da o̩do̩ da, kpai e̩wñ kʼe̩ ko nyʼo̩la kpai uje̩wñ-we̩. Abe̩le̩ e̩ne̩ Lifai le̩ mugudu nyʼo̩mo̩."
JDG,17,11,Oñ i nyo̩ e̩ne̩ Lifai le̩ eju kʼi bʼe̩ne̩ le̩ dodo; okolobia le̩ la dab o̩ma-wñʼka ñw owñ.
JDG,17,12,"Taku Maika ko e̩wñ nyʼe̩ne̩ Lifai le̩ o̩wo̩ e̩ko̩, oñ okolobia le̩ mud atama-wñ, i la dʼef unyi Maika le̩."
JDG,17,13,"Taku Maika kakini, Fai tak u ma ka ki Jihofa ache e̩nyo̩ kpai omi, todabu kʼu chenʼe̩ne̩ Lifaiʼka kʼi che atama-mi."
JDG,18,1,Iko le̩ onu du dʼIsrae̩li n. Oñ iko le̩ abo o̩lo̩pu Dan tene ane̩ e̩wñ ogu-ma ku ma dodo jʼo̩mo̩; todu gbogbo wʼo̩jo̩ kʼa ka-i e̩wñ ogu-ma tʼuma o̩wo̩ ef abo o̩lo̩pu o̩lo̩pu Israe̩li ta n.
JDG,18,2,"Tak amo̩ma Dan fʼaboke̩le̩ ku ma chʼame̩nuwohi me̩lu chi kwef o̩gbo̩dudu abo o̩lo̩pu-ma chaka, oñ ma kpʼuma uche̩ akwo Zora kpai akwo E̩shtaol, ku ma nyʼatu ane̩ le̩, ku ma tejane̩ alu kʼe̩wñ de̩ o̩mo̩; oñ ma ka ñwu ma kakini, Me̩ nyʼatejane̩ ane̩ le̩. Taku ma lewa ane̩ uwo Ifraim, ugbo unyi Maika, oñ ma ru jʼo̩mo̩."
JDG,18,3,"E̩gba ku ma lewa odede unyi Maika le̩, ma mejuma omuko̩la okolobia e̩ne̩ Lifai le̩; taku ma muna o̩mo̩, oñ ma ka ñw u kakini, E̩ne̩ dʼuwe̩ wʼemi? E̩wñ e̩ che emi? E̩wñ e̩ ne̩ emi?"
JDG,18,4,"Tak i ka ñwu ma kakini, E̩wñ ku Maika che ñwu mi de̩, e̩wñ kʼi du ñwu mi de̩; i laño̩ fʼo̩gu che ñwu mi, oñ u mud atama-wñ."
JDG,18,5,"Taku ma ka ñw u kakini, Agba, e̩ tʼO̩jo̩ ene ñw a, ule̩-wa-i ara ñw a?"
JDG,18,6,"Tak atama le̩ ka ñwu ma kakini, Me̩ le kpʼo̩lafia. Eju Jihofa tʼo̩na-me̩ ku me̩ le le̩."
JDG,18,7,"Tak aboke̩le̩ me̩lu le̩ kwʼo̩mo̩ le, oñ ma lewa Laish, oñ ma li alu kʼamone̩ ku ma jo̩ o̩mo̩ chubiyʼo̩la-ma jo̩ ofo, ma jo̩ to̩ko̩o̩ alu kʼabo Saido̩n de̩, todu i nʼonu ane̩ du o̩mo̩ kʼi kʼanyo̩ mʼuma n, ma la jo̩ o̩najiji ñw abo Saido̩n, ma la naru e̩ne̩ du n."
JDG,18,8,"Oñ ma lewa Zora kpai E̩shtaol ugbo amo̩maye-ma, tak amo̩maye-ma ka ñwu ma kakini, Abu me̩ ka?"
JDG,18,9,"Taku ma kakini, Me̩ kwane̩ kʼa nyʼakobʼuma; todu a fʼane̩ le̩ li me̩, me̩ la go, i chʼane̩ o̩me̩me̩le̩. Ame̩ la chechi jʼemi ofo? Me̩ ki chʼiñelebu egudu nyʼo̩mo̩ agba ane̩ le̩ n."
JDG,18,10,"E̩gba ku me̩ alo me̩ awʼugbo amone̩ ku ma jo̩ to̩ko̩o̩. Ane̩ le̩ la chenabe̩; todu O̩jo̩ mʼu du nyʼume̩ o̩wo̩ me̩, eku e̩wñ du ki dʼile̩ aku one̩ o̩mo̩ n."
JDG,18,11,Tak aboke̩le̩ o̩lo̩pu Dan ulo̩gwa akwo Zora kpai E̩shtaol alo.
JDG,18,12,"Oñ ma lewa ru Kiriat-jearim oj ane̩ Juda; todule̩ ma dʼodu ugbo kide̩ ko̩ Mahane̩-Dan gbogbo tʼeñini; go, i dʼejubi Kiriat-jearim le̩."
JDG,18,13,"Ma lale gu o̩mo̩ du tʼoj ane̩ uwo Ifraim, oñ ma lewa unyi Maika."
JDG,18,14,"Tak aboke̩le̩ me̩lu ku ma nyʼatʼane̩ Laish le̩ ka ñw amo̩maye-ma kakini, Ame̩ chema kʼe̩fo̩d kpai amude kpai ojibo ku ma gbe̩ kpai ojibo ku ma da jʼef unyi ki jo̩-i? Todule̩ me̩ ki fʼibe e̩wñ ki dukpe̩ ku me̩ che kpe̩."
JDG,18,15,"Taku ma muna o̩mo̩, oñ ma lewa unyi e̩ne̩ Lifai okolobia le̩, owñ chʼunyi Maika, oñ ma tene o̩lafia-wñ."
JDG,18,16,Aboke̩le̩ ulo̩gwa ku ma chʼamo̩ma Dan kʼo̩la-ma che̩mu ogu dago jʼalu aku le̩.
JDG,18,17,"Tak aboke̩le̩ me̩lu ku ma tʼane̩ le̩, mute̩gu nyʼo̩mo̩ amʼojibo ku ma gbe̩ kpai e̩fo̩d kpai amude kpai ojibo ku ma da le̩ ko; atama le̩ la dago kpenyʼaboke̩le̩ ulo̩gwa ku ma ji o̩la ogu jʼalaku le̩."
JDG,18,18,"Oñ e̩gba kʼabo le̩ nyʼef unyi Maika, ku ma la mʼojibo ku ma gbe̩ kpai e̩fo̩d, kpai amude kpai ojibo ku ma du le̩ ko wa, atama ka ñwu ma kakini, E̩wñ me̩ che-i?"
JDG,18,19,"Oñ ma ka ñw u kakini, Chechi, fʼo̩wo̩ bʼalu-we̩ ma kʼe̩ lebʼuwa, kʼe̩ chʼata kpai atama ñw a. I nyo̩ tule ñw e̩ kʼe̩ chʼatama abo unyi e̩ne̩ʼka, abe̩k e̩ chʼatama ñw abo o̩lo̩pu kpai abo unyi e̩ne̩fe̩nyiʼka Israe̩l?"
JDG,18,20,"Tak e̩do̩ atama le̩ bo̩, oñ i mʼe̩fo̩d kpai amude kpai ojibo ku ma gbe̩ le̩ ko, oñ i tʼalumeji amone̩ le̩ alo."
JDG,18,21,"Abe̩le̩ ma mʼoji rida alo, ma la mʼabo egini kpai ame̩wñukpa-ma kpai ane̩-ma ko rʼo̩gba."
JDG,18,22,"E̩gba ku ma kwʼunyi Maika le jiji, aboke̩le̩ ku ma jʼef unyi unyi ki me̩ru unyi Maika le̩ kʼo̩la-ma jeju, oñ ma rano amo̩ma Dan."
JDG,18,23,"Taku ma kwado̩ amo̩ma Dan. Taku ma dʼejubi, oñ ma ka ñwu Maika kakini, E̩wñ chʼuwe̩, kʼe̩ kʼamone̩ wewe abe̩i wa ta?"
JDG,18,24,"Tak e̩ne̩ le̩ kakini, Ame̩ mʼamo̩jo̩-mi kʼomi che ko, kpai atama, oñ me̩ le me̩, e̩wñ u ño̩ ne̩ ge̩? Abile ku me̩ ka ñwu mi kakini, E̩wñ chʼuwe̩ ta?"
JDG,18,25,"Tak amo̩ma Dan ka ñw u kakini, E̩ne̩ du ki ño̩ gbo̩ omu-we̩ efu-wa emi ge̩ n, tode̩gba kʼame̩ne̩do̩fulu agwo̩ko̩ wa abʼe̩ ma, kʼoji-we̩ manyʼoji abo-we̩ chaka ño̩ lenyo̩ ge̩."
JDG,18,26,"Tak amo̩ma Dan le ma; oñ abu ki Maika li ka kʼo̩wo̩-ma tʼowñ le, i mubidagba le tʼunyi-wñ."
JDG,18,27,"Abe̩le̩ ma mʼe̩wñ ki Maika che le̩ kpai atama kʼi ne̩, ko, oñ ma lewa Laish ugbo amone̩ ku ma jo̩ to̩ko̩o̩ ku ma chubiyʼo̩la-ma jo̩, taku ma nʼalu ugbada gwo ma dajane̩ oñ ma nʼuna gu ewo le̩ jo."
JDG,18,28,"I la nʼe̩ne̩ du kʼi agba ma n, todu o̩mo̩ chʼejiji ru Saido̩n; ma la naru e̩ne̩ du n; o̩mo̩ la dʼef o̩go̩ kʼi me̩ru Be̩t-rehob le̩. Taku ma dabi fʼewo le̩ ko̩, oñ ma kwojʼo̩mo̩."
JDG,18,29,"Ma la do̩ odu ewo le̩ ko̩ Dan, alu kʼodu Dan ata-ma ku ma bi ñwu Israe̩l le̩ de̩; odu ewo le̩ muda ko̩ Laish e̩gba ejodudu."
JDG,18,30,"Tak amo̩ma Dan mʼojibo ku ma gbe̩ le̩ du dago ñw o̩la-ma; taku Jo̩natan, o̩ma Ge̩rsho̩n, kʼi chʼo̩ma Mose̩s le̩, kpai amo̩ma-wñ chʼamatama ñw abo o̩lo̩pu Dan gbogbo wa o̩jo̩ kʼabo omune̩ wa gba ane̩ le̩."
JDG,18,31,"Abe̩le̩ ma mʼojibo e-ki Maika gbe̩ ñw o̩la-wñ le̩ du dago ñw o̩la-ma, gbogbo abu kʼunyi O̩jo̩ de̩ Shailo le̩ chaka."
JDG,19,1,"Gibea Oñ i lewatu iko le̩, e̩gba kʼonu du ma dʼIsrae̩li n, e̩ne̩ Lifaiʼka do̩mo̩ kʼi ge̩ne̩ ejubi ane̩-uwo e-Ifraim. Owñ le̩ fʼabaduʼka ne̩ ñw o̩la-wñ Be̩tle̩he̩m e-Juda."
JDG,19,2,"Tak abadu le̩ kwojo̩ko̩ nyʼo̩ o̩la, oñ i kwo bʼo̩ te̩ le tʼunyi ata-wñ Be̩tle̩he̩m e-Juda, i la dʼo̩mo̩ gbogbo ochu me̩le̩."
JDG,19,3,"Tak o̩ko̩-wñ kwane̩, oñ i gbe̩re̩ owñ kʼi kpo̩te̩rʼu e̩do̩, kʼi dʼu dabiwa unyi, adu-wñ oka dʼugbo-wñ kpai amo̩ke̩ke̩te̩ meji. Tak onobule̩ le̩ dʼowñ wa unyi ata-wñ; oñ e̩gba kʼata igbe̩le̩ le̩ liʼu, i kwoyo̩ ede kʼeju-ma de."
JDG,19,4,"Tak ana-wñ, ata igbe̩le̩ le̩, chʼadahi-wñ, oñ i bʼo̩ gugu o̩jo̩ me̩ta; abe̩le̩ ma kwoñmo̩ aje̩ oñ ma ru jʼo̩mo̩."
JDG,19,5,"Tak i lewatu o̩jo̩ e̩ke̩le̩-wñ, ma takpa kwane̩, oñ i fʼo̩la ule̩ mu; ata igbe̩le̩ le̩ la ka ñw ana-wñ kakini, E̩ mʼo̩we̩ uje̩wñ bu kʼe̩do̩ we̩ ki gbiti tak e̩ lo."
JDG,19,6,"Abe̩le̩ ma kwojʼaje̩ añmo̩; oñ ata igbe̩le̩ le̩ ka ñw e̩ne̩ke̩le̩ kakini, Agba, e̩ ki fe̩do̩je̩ nyʼo̩na ta, kʼe̩do̩-we̩ ki bo̩."
JDG,19,7,"E̩ne̩ le̩ la kwane̩ kʼi lo, ana-wñ muda kutʼo̩, tak i ño̩ le̩ o̩mo̩ ñwʼo̩jo̩."
JDG,19,8,"Tak i ño̩ takpa kwane̩ odudu o̩jo̩ e̩ke̩lu-wñ kʼi lo, oñ ata igbe̩le̩ le̩ kakini, E̩ guane̩ kʼane̩ ki lo̩ kʼo̩la-we̩ ki ruko ta, agba! Abe̩le̩ ama meji kwoje̩ e̩wñ."
JDG,19,9,"Tak e̩gba kʼe̩ne̩ le̩ kpai abadu-wñ kpai adu-wñ kwane̩ ku ma lo, ana-wñ, ata igbe̩le̩ le̩, ka ñw u kakini, Go, olu alo me̩; agba, e̩ le̩ gbʼodudu ta. Go, o̩jo̩ adu; ru emi, kʼe̩do̩-we̩ ki bo̩; tak e̩ takpa kwane̩ kʼe̩ nyʼunyi-we̩ o̩na."
JDG,19,10,Ama e̩ne̩ le̩ ko̩ le̩ o̩mo̩ odu o̩jo̩ le̩; oñ i kwane̩ i le owñ. Tak i lewa odede Je̩bius (owñ che Je̩rusale̩m). Amo̩ke̩ke̩te̩ meji kʼofidi ji mʼo̩ ubi jʼugbo-wñ; abadu-wñ la dʼugbo-wñ ge̩.
JDG,19,11,"E̩gba ku ma me̩ru Je̩bius, o̩jo̩ bo̩ pe̩ ki du; oñ adu le̩ ka ñw odu-wñ kakini, Agba, lewa kʼa muna tef ewo abo Je̩bius-i, kʼa ru o̩mo̩."
JDG,19,12,"Tak odu-wñ ka ñw u kakini, A ana tef ewo abononojo ku ma ma chʼamo̩ma Israe̩li n; a muda alegudu nyi Gibea."
JDG,19,13,"Tak i ka ñw adu-wñ kakini, Lewa kʼa te̩me̩ru unyiʼka emi, kʼa ru Gibea abe̩ku Rama."
JDG,19,14,"Abe̩le̩ ma lale gudu alo waa; tak olu tunyʼane̩ ke̩re̩bʼuma me̩ru Gibea, e-Be̩njamin."
JDG,19,15,"Oñ ma muna tʼo̩mo̩, ku ma nyʼef ewo Gibea aru. I la mugudu tef ewo le̩ oñ i kwoguane̩ ojukpologu o̩mo̩; todu i nʼe̩ne̩ du kʼi agba ma wʼunyi-wñ aru n."
JDG,19,16,"Me̩ la go, ogijoʼka kwʼoko uko̩lo̩ uche̩-wñ awa e̩gba ane̩ le̩; e̩ne̩ le̩ chʼabo ane̩ uwo Ifraim, i la age̩ne̩ Gibea. Abo ugbo ki de̩ la chʼabo Be̩njamin."
JDG,19,17,"Tak e̩ne̩ le̩ mʼeju-wñ chi nyate̩, oñ i fʼe̩ne̩ ilo̩na le̩ li ojukpologu ewo le̩; tak ogijo le̩ kakini, Ugbo e̩ nyi? Ugbo e̩ kwo wa?"
JDG,19,18,"Oñ i ka ñw u kakini, A kwo Be̩tle̩he̩m e-Juda kʼa lo tʼejubi ane̩ uwo Ifraim; o̩mo̩ chʼunyi-mi; oñ u nyi Be̩tle̩he̩m e-Juda; fai nanyʼunyi Jihofa; i la nʼe̩ne̩ du kʼi agba mi wʼunyi-wñ n."
JDG,19,19,"A chenʼegbe kpai e̩wñ kʼamo̩ke̩ke̩te̩-wa aje̩, uje̩wñ kpai omi achiwebe̩te̩ma ño̩ do̩mo̩ todu mi kpai adu-we̩ onobule̩-i kpai todu okolobia kʼi dʼugbo amadu-we̩-i ge̩: eku e̩wñ du aku wa n."
JDG,19,20,"Tak ogijo le̩ kakini, I ra ñw e̩ kpo̩o̩! i chaka dʼabe̩le̩, me̩ tʼadu le̩ no̩ ñwu mi ke, me̩ ki muda ale̩ ojukpologu-i odu-i n."
JDG,19,21,"Abe̩le̩ i mʼowñ du wa unyi-wñ, i la ko ije̩ ñw amo̩ke̩ke̩te̩-wñ je̩; taku ma fʼe̩re̩-ma gwe̩, ma fʼe̩wñ je̩ ma la ñmo̩."
JDG,19,22,"Abu ku ma jʼahi o̩la-ma ifi kpai o̩do̩ ko, go, aboke̩le̩ ewo le̩, ame̩nebili iche̩ka, lewa donyʼunyi le̩ daka, oñ ma chane̩ edu e̩wñ ño̩ olugbana; taku ma ko̩la ñw e̩ne̩fe̩nyi ogijo le̩ kakini, Mʼe̩ne̩ke̩le̩ kʼi wʼunyi-we̩ le̩ dudufu wa, kʼa ki fʼowñ ma."
JDG,19,23,"Tak e̩ne̩ le̩, owñ chʼe̩ne̩fe̩nyi le̩, le dufu ugbo ma, oñ i ka ñwu ma kakini, O̩da, amo̩maye-mi, o̩ko̩ nagba bʼume̩, me̩ ki che e̩wñ bie̩ne̩ e̩go̩-i n; abu kʼe̩ne̩-i mugudu wʼef unyi-mi, me̩ ki chʼo e̩wñ tuñ abe̩le̩ n."
JDG,19,24,"Go, o̩ma-mi kʼi ma mʼe̩ne̩ke̩le̩ mama ta n kpai abadu e̩ne̩ le̩ jʼemi; nako ma dufu wa, ku me̩ kpa ma bie̩, ku me̩ che ma alu du ki rʼume̩ eju; me̩ ki muda che e̩ne̩-i e̩wñ idada abe̩le̩ n."
JDG,19,25,"Ama aboke̩le̩ le̩ ko̩ enyʼu eti. Abe̩le̩ e̩ne̩ le̩ gwo̩nyʼabadu-wñ, oñ i mʼu du dufu ñwu ma; taku ma bʼo̩ dachi, ma la fʼu chʼo̩bata odu le̩ gbogbo ñw o̩jo̩. Tak e̩gba kʼo̩jo̩ chane̩ eñwa, ma tʼowñ no̩."
JDG,19,26,Oñ abu kʼo̩jo̩ chane̩ eñwa onobule̩ le̩ lewa bʼane̩ ma alugbana unyi e̩ne̩ kʼodu-wñ dʼugbo-wñ le̩ gbogbo tak ane̩ mune̩.
JDG,19,27,"Tak odu-wñ kwane̩ odudu, i la mʼo̩na unyi le̩ bi, kʼi dufu kʼi lo owñ; e̩ la go, onobule̩, kʼi chʼabadu-wñ le̩, bʼane̩ ma alugbana unyi le̩, i kʼo̩wo̩-wñ nʼubo̩ alugbana."
JDG,19,28,"Tak i ka ñw u kakini, Kwane̩ kʼa lo; i nʼohi n. Tak i mʼowñ du nʼubi o̩ke̩ke̩te̩-wñ; oñ i kwane̩ le tʼunyi-wñ."
JDG,19,29,"Tak e̩gba kʼi lewa ef unyi-wñ, i mʼo̩be̩ du, oñ i gwo̩nyʼabadu-wñ le̩, i la fʼo̩wo̩-wñ kpai e̩re̩-wñ kpanya oñ i fʼu ku o̩kpo̩ me̩gweji, tak i kʼo kpuche̩ nyʼugbo du kʼalo̩me̩ Israe̩l te̩ kade."
JDG,19,30,"Abe̩le̩ i la de̩, kʼe̩ne̩ du ki fʼu li kakini, I nʼe̩ne̩ du ki che e̩wñ abe̩-i ku ma li akwʼo̩jo̩ kʼamo̩ma Israe̩l kwʼIjipti wa gbogbo tʼeñini n; me̩ fʼibe-wñ kpe̩, me̩ nyʼo̩juju nyʼu ku me̩ ka oji-wñ."
JDG,20,1,"Tak amo̩ma Israe̩l chaka le dufu akwo Dan gbogbo wa Birshiba, manyʼabo ane̩ Gilead, oñ o̩gbadu le̩ jeju wʼugbo Jihofa Mizpa dabʼe̩ne̩ kate."
JDG,20,2,"Tak amagboji amone̩ le̩ du, owñ chʼabo o̩lo̩pu Israe̩l chaka, kʼo̩la-ma wa jo̩ ef ujeju amone̩ e-O̩jo̩ le̩, ama chʼaboke̩le̩ ku ma le e̩re̩ ofo ku ma bʼugbada ewo̩ jo̩ icham nyʼo̩gwo̩ko̩ ulo̩ko̩."
JDG,20,3,"(Amo̩ma Be̩njamin la gbo̩ ka kʼamo̩ma Israe̩l mute̩gu le tu Mizpa me̩.) Oñ amo̩ma Israe̩l kakini, E̩ ka ñw a, abile kʼe̩wñ bie̩ne̩-i wache ta?"
JDG,20,4,"Tak e̩ne̩ Lifai, o̩ko̩ onobule̩ ku ma kpa le̩, dohi kakini, U lewa Gibea ki Be̩njamin ne̩ le̩, owñ chʼomi kpai abadu-mi, kʼa ru."
JDG,20,5,"Tak aboke̩le̩ Gibea kwane̩ tʼumi o̩la, oñ ma donyʼunyi le̩ lʼumi daka odu; ibe dʼefu-ma ku ma du mi kpa, ma la fʼabadu-mi kpabie̩ chaka, tak i leku."
JDG,20,6,"Tak u mʼabadu-mi du, oñ u fʼu kwu, oñ u kʼo kpuche̩ rʼugbo du ojane̩ e̩wñ ogu Israe̩l-i; todu ma fʼe̩wñ abutabu kpai e̩wñ tuñu che ane̩ Israe̩l me̩."
JDG,20,7,"Me̩ go, ame̩ amo̩ma Israe̩l, o̩chaka-me̩, me̩ ka alu ku me̩ li."
JDG,20,8,"Tak amone̩ le̩ chaka kwane̩ e̩re̩ okate, ma kakini, E̩ne̩ du ef uwa anyʼunyabo-wñ n, e̩ne̩ du ef uwa la adabi tʼunyi-wñ n."
JDG,20,9,E̩wñ kʼa muda che Gibea fai de̩: a akobʼo̩ alu kʼanya je̩;
JDG,20,10,"a la achi one̩ me̩gwa e̩gwa kwef one̩ ogume̩lu o̩gume̩lu, ef o̩lo̩pu o̩lo̩pu Israe̩l okoke du, one̩ ogume̩lu ogume̩lu kwef one̩ icham nyʼo̩gwo̩ko̩ icham nyʼo̩gwo̩ko̩ chaka, kpai one̩ icham nyʼo̩gwo̩ko̩ icham nyʼo̩gwo̩ko̩ kwef one̩ icham nyʼo̩gwo̩ko̩ me̩gwa icham nyʼo̩gwo̩ko̩ me̩gwa ku ma kʼuje̩wñ wa tod amone̩-i, todu e̩gba ku ma lewa Gibea e-Be̩njamin, kʼama ki che ma teju alu kʼe̩wñtuñ kʼama che ojane̩ Israe̩l de̩."
JDG,20,11,"Abe̩le̩ aboke̩le̩ Israe̩l chaka jeju nyʼewo le̩, ma gamʼomune̩ dabe̩ne̩ ku ma chʼe̩ne̩kate."
JDG,20,12,"Tak abo o̩lo̩pu o̩lo̩pu Israe̩l fʼaboke̩le̩ kpe̩ rʼugbo du ef abo o̩lo̩pu Be̩njamin le̩, ma kakini, E̩wñ bie̩ne̩ ki wache ef ume̩-i chʼe̩wñ ta?"
JDG,20,13,"Todule̩ me̩ kʼaboke̩le̩, ame̩nebili, ku ma jo̩ Gibea le̩ dufu ñw a, kʼa fʼuma kpa, kʼa kʼe̩bie̩ne̩-i kwo bʼIsrae̩l te̩. Be̩njamin muda ko̩ enetirʼomu amo̩maye-ma, amo̩ma Israe̩l le̩."
JDG,20,14,"Tak amo̩ma Be̩njamin kʼo̩la-ma kwʼewo ewo wa jeju Gibea, ku ma nyʼakogu bʼamo̩ma Israe̩l."
JDG,20,15,"Oñ ma fʼamo̩ma Be̩njamin ku ma kwef ewo ewo wa ku ma bʼugbada ewo̩ jo̩ kaluka o̩jo̩ le̩, ma chʼaboke̩le̩ icham nyʼo̩gwo̩ko̩ ogu nyoke me̩fa, manyʼabo ku ma dodo Gibea, aluka aboke̩le̩ Gibea ku ma chi le̩ chʼogume̩lu mebie."
JDG,20,16,"Ef amone̩-i chaka amabawohi ku ma chi jo̩ chʼone̩ ogume̩lu mebie; e̩ne̩ne̩ne̩ne̩-ma neke gwʼune̩cha ado odeele iloji oka, ma la adʼu re n."
JDG,20,17,"Oñ aboke̩le̩ Israe̩l, ku ma chʼojoji ñw abo Be̩njamin ku ma kaluka le̩ chʼaboke̩le̩ icham nyʼo̩gwo̩ko̩ ulo̩ko̩ ku ma bʼugbada ewo jo̩; aboke̩le̩-i chaka chʼame̩nogu."
JDG,20,18,"Oñ amo̩ma Israe̩l kwane̩, ma la mute̩gu nyi Be̩te̩l, ku ma tʼO̩jo̩ ene; ma kakini, E̩ne̩ adʼogu-i kwane̩ ñw a kʼa ko bʼamo̩ma Be̩njamin? Taki Jihofa kakini, Juda ale ejodudu."
JDG,20,19,"Amo̩ma Israe̩l kwane̩ odudu, oñ ma lewa ru nyu Gibea le̩."
JDG,20,20,Tak aboke̩le̩ Israe̩l ledufu akogu bo̩ Be̩njamin; aboke̩le̩ Israe̩l la kʼame̩nogu tala jo̩ nyʼuma Gibea.
JDG,20,21,"Tak amo̩ma Be̩njamin kwo Gibea dufu wa, oñ ma fʼaboke̩le̩ Israe̩l icham nyʼo̩gwo̩ko̩ ogu nyoke meji gwodajane̩ o̩jo̩ le̩"
JDG,20,22,"Tak amone̩ le̩, owñ chʼaboke̩le̩ Israe̩l, dʼugbe̩do̩ ñw o̩la-ma, oñ ma ño̩ kʼabogu tala jo̩ ugbo ku ma tala jo̩ o̩jo̩ ejodudu le̩ ge̩."
JDG,20,23,"Tak amo̩ma Israe̩l mute̩gu wa araku o̩gba Jihofa gbogbo dʼo̩jo̩; taku ma tu Jihofa ene kakini, Omi ñʼate̩nyʼo̩mo̩ akogu bʼamo̩ma Be̩njamin o̩maye-mi ge̩? Taku Jihofa kakini, Lo, kʼe̩ kobʼo̩."
JDG,20,24,Tak amo̩ma Israe̩l ño̩ te̩wa akobʼamo̩ma Be̩njamin o̩jo̩ ekeji le̩ ge̩.
JDG,20,25,"Taku Be̩njamin kwo Gibea dufu akobʼuma o̩jo̩ ekeji le̩ ge̩, i laño̩ fʼaboke̩le̩ amo̩ma Israe̩l icham nyʼo̩gwo̩ko̩ me̩gwe̩jo̩ gwodajane̩ ge̩; abo-i chaka chʼabo ku ma nʼugbada."
JDG,20,26,"Tak amo̩ma Israe̩l chaka, kpai amone̩ le̩ chaka, mute̩gu wa Be̩te̩l, oñ ma kworaku, ma la gugu ane̩ o̩gba Jihofa o̩mo̩, ma fʼalu ji o̩jo̩ le̩ gbogbo dʼo̩jo̩; taku ma kʼe̩wñ iche̩bo̩ e̩gujo kpai e̩wñ iche̩bo̩ ure̩do̩ wa che o̩gba Jihofa."
JDG,20,27,"Tak amo̩ma Israe̩l ti Jihofa ene, (todu akpati alo O̩jo̩ de̩ Be̩te̩l o̩mo̩ iko le̩,"
JDG,20,28,"Finehas, o̩ma E̩leaza, o̩ma Aro̩n le̩, dago o̩gba-wñ iko le̩) oñ ma tene kakini, U ñʼadufu akogu bʼamo̩ma Be̩njamin, o̩maye-mi, ge̩? Abe̩k u we? Taki Jihofa kakini, Mute̩gu nyʼo̩mo̩; todu nadʼu tʼuwe̩ o̩wo̩ o̩na."
JDG,20,29,Tak Israe̩l je̩ ñw amone̩ kpala nyu Gibea daka.
JDG,20,30,"Oñ amo̩ma Israe̩l mute̩gu akobʼamo̩ma Be̩njamin o̩jo̩ e̩ke̩ta le̩ ge̩, ma la kʼo̩la-ma tala jo̩ nyu Gibea, alu ku ma che akwoubi le̩."
JDG,20,31,"Tak amo̩ma Be̩njamin ledufu akobʼabo Israe̩l, oñ abo Israe̩l fʼuma fa wʼubi bʼewo le̩ te̩. Taku ma chane̩ egwo amone̩ le̩ da ku ma kpa ma dab akwoubi ojikpadala ki ale tu Be̩te̩l kpʼekeji kʼi le tu Gibea kpai oko o̩mo̩, aboke̩le̩ ku ma kpa dab one̩ ogue̩gwa."
JDG,20,32,"Tak amo̩ma Be̩njamin kakini, A chane̩ egwo ma da dab e̩gba ejodudu le̩ ge̩. Amo̩ma Israe̩l kakini, A ki ra, kʼa fʼuma fa wʼubi tʼojikpadala bʼewo le̩ te̩."
JDG,20,33,"Tak aboke̩le̩ Israe̩l le̩ chaka kwane̩ kwʼe̩gu-ma, oñ ma kʼo̩la-ma tala jo̩ Beal-tamar; oñ abo Israe̩l ku ma kpala jo̩ gwo̩ko̩ kwʼuña-ma dufu, owñ chegbili Geba le̩."
JDG,20,34,"Tak aboke̩le̩ icham nyʼo̩gwo̩ko̩ me̩gwa ku ma chi kwef abo Israe̩l chaka lewa akobo̩ Gibea, ogu le̩ kpuna; ma muda ma ka kʼe̩bie̩ne̩ me̩ru awa le̩ n."
JDG,20,35,Taku Jihofa gwʼabo Be̩njamin dajane̩ rʼo̩gba Israe̩l; amo̩ma Israe̩l la fʼaboke̩le̩ Be̩njamin icham nyʼo̩gwo̩ko̩ ogu nyoke me̩lu nyʼogume̩lu oji kpa rinyo̩ o̩jo̩ le̩; abo-i chaka chʼabo ku ma nʼugbada.
JDG,20,36,"Abe̩le̩ amo̩ma Be̩njamin li ka kʼama fʼuma gwo dajane̩ me̩; todu aboke̩le̩ Israe̩l bo̩wo̩lo̩ ñwu Be̩njamin, todabu ku ma ke̩do̩nʼabo ku ma ko kpala jo̩ nyu Gibea le̩."
JDG,20,37,"Tak abo ku ma kpala jo̩ le̩ hiane̩ wa, oñ ma gwo̩ko̩ wa abo Gibea ma; tak abo ku ma kpala jo̩ le̩ fʼo̩la-ma fa wa, oñ ma nʼalu ugbada fʼabo ewo le̩ chaka gwodajane̩."
JDG,20,38,"Oñ ujiwe kʼaboke̩le̩ Israe̩l kpai abo ku ma kpala jo̩ le̩ du te̩ ñw o̩la-ma de̩, kakini, Ma ache kʼodudu ki kwane̩ tuu ef ewo le̩."
JDG,20,39,"Tak aboke̩le̩ Israe̩l murida ef ogu le̩, taku Be̩njamin chane̩ ekpa aboke̩le̩ Israe̩l dabe̩ne̩ kʼone̩ ogue̩gwa; todu ma kakini, A chane̩ egwo ma da, dab ef ogu ejodudu le̩ me̩."
JDG,20,40,"Ama e̩gba kʼodudu le̩ chane̩ elo̩ kwʼef ewo le̩ tʼate̩, abo Be̩njamin dejubi; e̩ la go, o̩gbo̩ ewo le̩ chaka mud odudu ki ate̩gu nyʼojale lukuu."
JDG,20,41,"Tak aboke̩le̩ Israe̩l murida, oñ e̩do̩ amo̩ma Be̩njamin muda kpo; todu ma li ka kʼe̩bie̩ne̩ le̩ lewa bʼuma ma me̩."
JDG,20,42,Todule̩ ma mubidagba aboke̩le̩ Israe̩l alʼo̩na aje̩tachi le̩; ogu le̩ muda tʼuma ubi una una awa; oñ abo ku ma kwʼef ewo ewo le̩ dufu ko ma kpa rinyo̩ alumeji o̩mo̩.
JDG,20,43,"Taku ma donyʼabo Be̩njamin le̩ daka, ma fʼuma ne, ma la fʼuma kpetili mane̩ ugbo uña uñmi-ma, gbogbo wa o̩dede̩ Gibea o̩wo̩ olodudu le̩."
JDG,20,44,Aboke̩le̩ Be̩njamin ku ma la wane̩ o̩mo̩ chʼone̩ icham nyʼo̩gwo̩ko̩ me̩gwe̩jo̩; abo le̩ chaka chʼamagbiti ku ma nʼuwo-hi.
JDG,20,45,"Taku ma murida ara ro̩wo̩ aje̩tachi wʼugbo okuta Rimo̩n; aboke̩le̩ ma ku ma ño̩ fiye̩ ojukpologu chʼone̩ icham nyʼo̩gwo̩ko̩ me̩lu ge̩, ma la kado ma ubi gbogbo wa Gido̩m, oñ ma fʼaboke̩le̩-ma icham nyʼo̩gwo̩ko̩ meji gwodajane̩ ge̩."
JDG,20,46,Abe̩le̩ abo Be̩njamin ku ma bʼugbada ewo jo̩ ku ma wane̩ o̩jo̩ le̩ chaka chʼone̩ icham nyʼo̩gwo̩ko̩ ogu nyoke me̩lu; aboke̩le̩-i chaka chʼamagbiti ku ma nʼuwohi.
JDG,20,47,"Aboke̩le̩ ulo̩gwa muda murida ara rʼo̩wo̩ aje̩tachi tugbo okuta Rimo̩n le̩, oñ ma jʼef okuta Rimo̩n le̩ ochu me̩le̩."
JDG,20,48,"Tak aboke̩le̩ Israe̩l ño̩ rida abʼamo̩ma Be̩njamin ma ge̩, oñ ma nʼalu ugbada gwo ma dajane̩, tʼabo ewo le̩ chaka tʼame̩la abe̩re̩me̩le̩, tʼe̩wñ du ku ma li; anubile̩ ge̩, ewo ewo du ku ma li ma fʼu gujo."
JDG,21,1,"Aboke̩le̩ Israe̩l la go Mizpa kakini, E̩ne̩ du ef uwa adʼo̩ma-wñ ñw e̩ne̩ Be̩njamin nʼe̩ o̩ya n."
JDG,21,2,"Tak amone̩ le̩ lewa Be̩te̩l, oñ ma kwogugu o̩gba O̩jo̩ o̩mo̩ gbogbo dʼo̩jo̩, ma la chi omu-ma nyʼate̩ araku anyianyi."
JDG,21,3,"Ma kakini, O Jihofa, O̩jo̩ e-Israe̩l, abile kʼe̩wñ-i watuno Israe̩l, ka kʼo̩lo̩pu Israe̩lʼka muchi eñini?"
JDG,21,4,"Tak i lewatu o̩jo̩ñwa-wñ, amone̩ le̩ takpa kwane̩, oñ ma fʼubo̩ iche̩bo̩ ne o̩mo̩, taku ma kwokʼe̩wñ iche̩bo̩ e̩gujo, kpai e̩wñ iche̩bo̩ ure̩do̩ wa che."
JDG,21,5,"Tak amo̩ma Israe̩l kakini, E̩ne̩ dʼef abo o̩lo̩pu Israe̩l chaka kʼi ma wʼef ujeju le̩ ugbo Jihofa n? Todu ma go̩ elile nʼe̩ne̩ kʼi ma dufu wa ñwu Jihofa Mizpa le̩ n, ma go̩ kakini, Ma adʼe̩ne̩ le̩ kpa chuu."
JDG,21,6,"O̩la Be̩njamin, o̩maye-ma le̩, wo̩ amo̩ma Israe̩l, oñ ma kakini, O̩lo̩puʼka muko̩da bʼIsrae̩l te̩ eñini-i me̩!"
JDG,21,7,Ab a achʼo̩la o̩ya tod abo-ma ki bo̩bo̩ le̩? Abu kʼa fu Jihofa go̩ ka kʼa akʼamo̩ma-wa ñwu ma ku ma nʼe̩ chʼo̩ya n?
JDG,21,8,"Taku ma kakini, E̩ne̩ dʼef abo o̩lo̩pu Israe̩l kʼi ma te̩gu wa ñwu Jihofa Mizpa le̩ n? E̩ la go, i nʼe̩ne̩ du ki kwo Jebe̩sh-gilead wa uru ugbo ujeju le̩ n."
JDG,21,9,"Todu e̩gba ku ma fʼamone̩ le̩ kaluka, go, e̩ne̩ du kʼi dodo Jebe̩sh-gilead dʼo̩mo̩ n."
JDG,21,10,"Tak abo o̩gbadu le̩ fʼamagbiti icham nyʼo̩gwo̩ko̩ me̩gweji ku ma nʼuwohi tule kpe̩ nyʼo̩mo̩, oñ ma ñwa ñwu ma kakini, Lo, ku me̩ nʼalu ugbada fʼabo ku ma dodo Jebe̩sh-gilead gwodajane̩, manyʼabobule̩-ma manyʼabo-ma egini."
JDG,21,11,"E̩wñ ku me̩ ache de̩ kakini, Me̩ ki mʼaboke̩le̩ du kpai abobule̩ du ku ma bʼe̩ne̩ke̩le̩ dachi kojo̩ ñw O̩jo̩ hioko"
JDG,21,12,Taku ma fʼamo̩ma igbe̩le̩ ulo̩ko̩ ku ma ma mʼe̩ne̩ke̩le̩ n li ef abo ku ma dodo Jebe̩sh-gilead; oñ ma mʼuma ko wa uru Shailo kʼi dʼojane̩ Kenan le̩.
JDG,21,13,"Tak abo o̩gbadu le̩ chaka fʼonuche̩ kpe̩ rʼamo̩ma Be̩njamin ku ma jʼef okuta Rimo̩n le̩, oñ ma fʼakoya ure̩do̩ ta ñwu ma."
JDG,21,14,"Tak abo Be̩njamin mudabiwa iko le̩; oñ ma mʼabobule̩ ku ma jadu oji-ma kwef abobule̩ Jebe̩sh-gilead le̩, ko ñwu ma; abobule̩ le̩ muda lʼuma de n."
JDG,21,15,"Oñ o̩la Be̩njamin wo̩ amone̩ le̩, todabu ki Jihofa fʼowe chete̩ ef o̩lo̩pu Israe̩l."
JDG,21,16,"Tak abogijo abo o̩gbadu le̩ kakini, Ab a ache o̩la o̩ya tod abo ki bo̩, abu kʼabobule̩ chihi bi Be̩njamin te̩?"
JDG,21,17,"Taku ma kakini, E̩wñ ogu ade̩ tod abo Be̩njamin ki fu tane̩ tila, todu kʼo̩lo̩puʼka kʼi we ekpalu bʼefu Israe̩l te̩."
JDG,21,18,"A muda aneke kʼo̩ya ñwu ma kwef amo̩ma e-wa n; todu amo̩ma Israe̩l go̩ le̩, kakini, Ama ki mu e̩ne̩ du kʼi adʼo̩ya ñw abo Be̩njamin."
JDG,21,19,"Taku ma kakini, Go, uje̩wñ uyo̩ e-Jihofa ade̩ Shailo o̩do̩ da o̩do̩ da, owñ chʼe-kʼi dʼo̩wo̩ o̩pata ate̩ Be̩te̩l, o̩wo̩ olodudu ikpadala kʼi akwo Be̩te̩l anyi She̩ke̩m, kpa; o̩wo̩ o̩pata o̩gane̩ Lebona le̩."
JDG,21,20,"Taku ma ñwa ñw amo̩ma Be̩njamin le̩ kakini, Me̩ lo, ku me̩ maja jo̩ ef uche̩ achiwebe̩te̩ma le̩;"
JDG,21,21,"me̩ tejane̩, me̩ la go, iche̩wñ kʼamo̩ma igbe̩le̩ Shailo dufu wa ku ma tido ef iya le̩, e̩gbale̩ me̩ kwʼef uche̩ achiwebe̩te̩ma le̩ dufu wa, kʼe̩ne̩ne̩ne̩ne̩ kʼi mʼo̩ya ñw o̩la-wñ kwef amo̩ma Shailo le̩, tak i adabi tʼane̩ Be̩njamin."
JDG,21,22,"Tak i awatu, e̩gba kʼamata-ma abe̩k amo̩maye-ma e̩ne̩ke̩le̩ lewa ku ma rʼuwa aino̩, e̩gbale̩ a aka ñwu ma kakini, Me̩ mʼu ko chʼuwa ele n? Todabu ka ma gba o̩ya todu ma okoke ef ogu le̩ n, i la chʼame̩ ko ñwu ma n; cho̩kpo̩ni me̩ ma fʼabi je̩ me̩."
JDG,21,23,"Tak amo̩ma Be̩njamin fʼabe̩le̩ che, oñ aluka-ma fʼo̩ya dinya ñw o̩la-ma kwef abo ku ma tido le̩, oñ ma mʼuma ko le; taku ma mudabi le tʼugbo e̩wñ ogu-ma, ma la fʼewo ewo le̩ ko̩, oñ ma kwododo ef uwñ."
JDG,21,24,"Tak amo̩ma Israe̩l kwʼo̩mo̩ le iko le̩, e̩ne̩ne̩ne̩ne̩ le tʼugbo abo o̩lo̩pu-wñ kpai ugbo abo unyi-wñ, e̩ne̩ne̩ne̩ne̩ kwʼo̩mo̩ dufu nyʼugbo e̩wñ ogu-wñ."
JDG,21,25,"Iko kʼa ka le̩, onu du dʼIsrae̩li n: e̩ne̩ne̩ne̩ne̩ ache e̩wñ ki nyo̩ o̩la-wñ eju."
RUT,1,1,"Oñ i lewa, iko kʼamakajo̩ nʼo̩da le̩, ukpo̩ta dʼoj ane̩ le̩ akpa. Tak e̩ne̩ke̩le̩ Be̩tle̩he̩m e-Judaʼka nyʼage̩ne̩ ane̩ Moab, owñ kpai o̩ya-wñ kpai amo̩ma-wñ e̩ne̩ke̩le̩ meji."
RUT,1,2,"Odu e̩ne̩ le̩ ko̩ Elime̩le̩k, odu o̩ya-wñ la ko̩ Neomi. Odu amo̩ma-wñ meji la ko̩ Malo̩n kpai Chilio̩n. Abo E̩frat e-Be̩tle̩he̩m e-Juda ma che. Ma lewa ane̩ Moab, oñ ma kpo̩kpe̩ o̩mo̩."
RUT,1,3,"Tak Elime̩le̩k, o̩ko̩ Neomi, leku, oñ i bo̩ owñ kpai amo̩ma-wñ e̩ne̩ke̩le̩ meji."
RUT,1,4,"Taku ma fʼabobule̩ Moab le̩ ne̩ chʼo̩ya; odu e̩ne̩ʼka ko̩ O̩rpa, odu ekeji-wñ la ko̩ Rutu. Oñ ma gugu o̩mo̩ dab o̩do̩ me̩gwa."
RUT,1,5,"Taku Malo̩n kpai Chilio̩n, ejeji-ma, leku. Abe̩le̩ amo̩ma-wñ meji kpai o̩ko̩-wñ leku bʼonobule̩ le̩ te̩."
RUT,1,6,"Tak owñ kpai amo̩ya amo̩ma-wñ kwane̩, kʼi mudabi bʼojane̩ Moab te̩, todu i gbo̩ ane̩ Moab le̩ abu ki Jihofa lewa fejudo abo-wñ, kʼi la mʼuje̩wñ ko ñwu ma."
RUT,1,7,Abe̩le̩ owñ kpai amo̩ya amo̩ma-wñ meji kwʼugbo ku ma jo̩ le̩. Oñ ma kʼe̩re̩ nyʼule̩ ku ma mudabi tʼane̩ Juda.
RUT,1,8,"Neomi muda ka ñw amo̩ya amo̩ma-wñ meji le̩ kakini, Me̩ lo, e̩ne̩ne̩ne̩ne̩-me̩ ki mudabi tʼunyi iye-wñ. Jihofa ki mo̩la ñwu me̩, alu ku me̩ che kpai abo ki ku le̩, kpai omi ge̩."
RUT,1,9,Jihofa ki je̩ ñw e̩ne̩ne̩ne̩ne̩-me̩ ki li uñmi ef unyi o̩ko̩-wñ. Tak i dʼalu ko̩ ma alu. Oñ ma chi omu-ma nyate̩ araku.
RUT,1,10,"Taku ma ka ñw u kakini, O̩da, a alebʼuwe̩ dabi tʼugbo abo-we̩."
RUT,1,11,"Oñ Neomi kakini, Me̩ mudabi, amo̩ma-mi! E̩wñ chi kʼame̩ ale bʼumi? Omi ño̩ nʼo̩ma efu ku ma achʼo̩ko̩-me̩ ta?"
RUT,1,12,"Me̩ mudabi amo̩ma-mi; me̩ lo me̩; omi chʼogijo tʼo̩ko̩ ene̩ le me̩. Omi ma kakini, U chenʼukibeno ta, u chaka nʼo̩ko̩ odu eñini kʼu ño̩ fʼamo̩ma e̩ne̩ke̩le̩ bi,"
RUT,1,13,"ame̩ jʼaje̩do̩ gbogbo taku ma gba kpa? Ame̩ jʼawe enʼo̩ko̩ anede e-le̩? O̩da, amo̩ma-mi, todu e̩do̩-mi kpabie̩ nana todu me̩. Todu o̩wo̩ Jihofa kwodufu achagwunyʼumi me̩."
RUT,1,14,"Taku ma ño̩ chʼomuma nyate̩ araku ge̩. Tak O̩rpa dʼalu ko̩ iye o̩ko̩-wñ alu, Rutu muda kutʼofe."
RUT,1,15,"Tak i kakini, Go, o̩ya o̩maye o̩ko̩-we̩ mudabi tʼugbo abo-wñ kpai o̩jo̩-wñ me̩; mudabi tʼo̩ya o̩maye o̩ko̩we̩ ubi ke."
RUT,1,16,"Taku Rutu kakini, E̩ ki kʼumi e̩che̩ kʼu tʼe̩ no̩ n, kʼu dabi bʼuwe̩ ubi te̩ n; todu ugbo du kʼuwe̩ anyi, nanyi; ugbo kʼe̩ ru, naru; abo-we̩ achʼabo-mi, O̩jo̩-we̩ la achʼO̩jo̩ e-mi;"
RUT,1,17,"ugbo kʼuwe̩ aku, o̩mo̩ naku, o̩mo̩ ma la adʼumi ji. Iche̩wñ kʼe̩wñ omune̩ tʼuku le fʼuwe̩ kpʼomi daru, Jihofa ki fʼabe̩le̩ che mi kpai e-ki tʼe-i le̩ ge̩."
RUT,1,18,"Tak e̩gba kʼi li ka kʼibe-wñ kad elo kpai owñ ogbolo, i tʼo̩la eka ñw u no̩."
RUT,1,19,"Abe̩le̩ ama meji le gbogbo taku ma lewa Be̩tle̩he̩m. Oñ i lewatu, e̩gba ku ma lewa Be̩tle̩he̩m, o̩chaka abo ewo le̩ mudutu nyʼuma o̩la. Abobule̩ kakini, Neomi de̩?"
RUT,1,20,"Oñ i ka ñwu ma kakini, Ame̩ ki do̩ mi ko̩ Neomi n, me̩ do̩ mi ko̩ Mara ; todu Odobao̩gagu fʼe̩wñ urikoko ololo che kpai omi me̩."
RUT,1,21,"E̩ko̩ e̩ko̩ oñ u ledufu, Jihofa la mʼumi du dabi wʼunyi o̩wo̩ ofo. E̩wñ chi ku me̩ do̩ mi ko̩ Neomi, abu ki Jihofa la gba ibenu nyʼumi, kʼOdobao̩gagu la che mi o̩bata?"
RUT,1,22,Abe̩le̩ Neomi mudabiwa. Rutu e̩ne̩ Moab kʼi chʼo̩ya o̩ma-wñ laño̩ dabi kwo ojane̩ Moab le̩ wa ge̩. Oñ ma lewa Be̩tle̩he̩m iko ku ma chane̩ eja o̩ka barli.
RUT,2,1,"Neomi la nʼefu o̩ko̩-wñ oka, e̩nugbiti kʼi nʼo̩ko̩ nana i che. Abo o̩lo̩pu Elime̩le̩k i che. Odu-wñ la ko̩ Boaz."
RUT,2,2,"Taku Rutu, e̩ne̩ Moab le̩, ka ñwu Neomi kakini, Je̩ ñwu mi nyʼoko kʼu ja o̩ka tʼe̩ne̩ ki ali mi eju ubi. Oñ i ka ñw u kakini, Lo, o̩ma-mi."
RUT,2,3,"Tak i le, oñ i lewa oko aja tʼabo ku ma kpa ubi. I la nʼejile alewa anʼukpe̩ uche̩ Boaz kʼi chʼabo o̩lo̩pu Elime̩le̩k."
RUT,2,4,"E̩ la go, Boaz kwo Be̩tle̩he̩m wa, oñ i ka ñw abo ku ma kpʼo̩ka kakini, Jihofa ki dʼugbo me̩. Oñ ma dohi ñw kakini, Jihofa ki de̩nyo̩ ñw e̩!"
RUT,2,5,"Taki Boaz ka ñw e̩nuko̩lo̩-wñ kʼabo ku ma kpʼo̩ka le̩ jʼef o̩wo̩-wñ kakini, Igbe̩le̩ e-e̩ne̩ de̩-i?"
RUT,2,6,"Tak e̩nuko̩lo̩ kʼabo ku ma kpʼo̩ka le̩ jʼef o̩wo̩-wñ dohi kakini, Igbe̩le̩ abo Moab kʼowñ kpai Neomi kpe̩re̩ kwʼane̩ Moab wa de̩."
RUT,2,7,"Owñ le̩ kakini, Agba, e̩ je̩ ñwu mi jʼo̩ka kʼu fʼu yajo̩ atʼabo ku ma kpa ubi aido aido. Oñ i lewa, oñ i te̩tadʼemi akwʼodudu gbogbo wʼifai, chai e̩du kʼi che ef unyi pe̩."
RUT,2,8,"Taku Boaz ka ñwu Rutu kakini, O̩ma-mi, e̩ gbo̩? E̩ ki nyʼaja ef uche̩ omune̩ n. E̩ ki tʼemi le n. E̩ ki muda dʼemi ugbo abo igbe̩le̩-mi anane̩."
RUT,2,9,E̩ dʼeju-we̩ le bʼuche̩ o̩ka ku ma kpa kʼe̩ tʼuma ubi. U fʼuko̩ te̩ ñw abokolobia ku ma we edo̩wo̩kadʼuwe̩ n? Alugbe̩ akpʼe̩ e̩ nyʼugbo añmo̩i kʼe̩ ñmo̩ omi kʼabokolobia le̩ kpa.
RUT,2,10,"Tak i fʼeju bʼane̩ ma, oñ i dʼoji kadane̩, i ka ñw u kakini, E̩wñ chi kʼe̩ li mi eju? kʼe̩ dʼibe te̩ mi, omi kʼu chʼononojo-i?"
RUT,2,11,"Taku Boaz dohi ñw u kakini, E̩wñ du kʼe̩ che ñw iye o̩ko̩-we̩ akwʼe̩gba kʼo̩ko̩-we̩ leku, ma du ña mi chaka; kpai alu kʼe̩ tʼata-we̩ kpai iye-we̩ kpai ane̩ ugbo ku ma jʼubi-we̩, no̩, kʼe̩ lewa ugbo amone̩ kʼe̩ ma ma ma kwo ubi n."
RUT,2,12,"Jihofa ki rʼo̩me̩ uko̩lo̩-we̩ ñw e̩, Jihofa ki la dʼakoji ñw e̩ e̩ko̩, owñ chʼO̩jo̩ e-Israe̩l e-kʼe̩ lewa kʼe̩ gbʼo̩la-we̩ nyi ef ika-wñ."
RUT,2,13,"Tak i kakini, Uwe̩ ki li mi eju, odumi; todubu kʼe̩ fʼumi e̩do̩ nyi, todabu kʼo̩la-we̩ la kwo tʼadu-we̩ igbe̩le̩-i e̩do̩, dagba u chaka ma dʼef amadu-we̩ abigbe̩le̩-i n."
RUT,2,14,"Tak e̩gba kʼiko uje̩wñ jo̩ Boaz ka ñw u kakini, Lewa emi, kʼe̩ bʼuje̩wñ je̩, kʼe̩ bʼo̩we̩ o̩je̩-we̩ tunyʼomi e̩ka ki de̩. Tak i kwoguane̩ kpenyʼabo ku ma kpʼo̩ka, oñ i mʼo̩ka e̩ro̩ du nʼo̩wo̩ dala ñw u, oñ i je̩, efu-wñ la ko̩, oñ i tʼe̩bo̩bo̩ no̩."
RUT,2,15,"Tak e̩gba kʼi kwane̩ kʼi jʼo̩ka, Boaz hi abokolobia-wñ owu kakini, Me̩ tʼowñ no̩ kʼi ja ugbo oti le̩, me̩ ki bʼo̩ ina n."
RUT,2,16,"Me̩ ki ño̩ tʼe̩bo̩bo̩ no̩ jʼane̩ ojʼinata-wñ ñw u. Me̩ je̩ ñw u ja, me̩ ki dejurʼu n."
RUT,2,17,"Abe̩le̩ i fʼo̩ka ja oko le̩ gbogbo wʼolane̩; tak i f e-wñ kʼi ja gwu, i dab e̩ñwa e̩fa o̩ka barliʼka."
RUT,2,18,Tak i mʼu du oñ i nyʼef ewo le̩; iye o̩ko̩-wñ la fʼe-kʼi ja li; i mʼe-kʼi je̩ bo̩ e̩gba kʼefu-wñ ko̩ le̩ ko dufu ñw u.
RUT,2,19,"Tak iye o̩ko̩-wñ ka ñw u kakini, Ugbo e̩ ja eñini? Ugbo e̩ la che uko̩lo̩-i? O̩jo̩ ki de̩nyo̩ ñw e̩ne̩ kʼi fʼibe tʼe̩ le̩. Tak i fʼe̩ne̩ kʼi chʼuko̩lo̩ ugbo-wñ jiwe ñw iye o̩ko̩-wñ, oñ i kakini, Odu e̩ne̩ke̩le̩ kʼu chʼuko̩lo̩ ugbo-wñ eñini ko̩ Boaz."
RUT,2,20,"Taku Neomi ka ñw o̩ya o̩ma-wñ kakini, Jihofa ki de̩nyo̩ ñw u, owñ ki ma tʼemo̩la ñw abo ki deju kpai abo ki ku no̩ ni. Taku Neomi ka ñw u kakini, E̩ne̩ le̩ chʼefu-wa anane̩, i nʼo̩da e̩gba wa tane̩."
RUT,2,21,"Taku Rutu e̩ne̩ Moab le̩ kakini, I ño̩ ka ñwu mi kakini, Uwe̩ ki me̩rʼabokolobia-mi anane̩, gbogbo taku ma mʼe̩wñ oko-mi ko wʼunyi kpa."
RUT,2,22,"Taku Neomi ka ñwu Rutu, o̩ya o̩ma-wñ kakini, I nyo̩, o̩ma-mi, kʼe̩ dufu lebʼabigbe̩le̩-wñ, kʼone̩ ki we eke̩re̩bʼe̩ ef uche̩ omune̩."
RUT,2,23,"Abe̩le̩ i hi me̩rʼabigbe̩le̩ Boaz kʼi ja kpai ama, gbogbo taku ma kʼo̩ka barli kpai wit wʼunyi kpa; i la gugu ugbo iye o̩ko̩-wñ."
RUT,3,1,"Taku Neomi, iye o̩ko̩-wñ, ka ñw u kakini, O̩ma-mi, i chʼe-kʼu natene uña uñmi ñw e̩, todu ki ra ñw e̩ n? Boaz, kʼe̩ dʼugbo abigbe̩le̩-wñ le̩, chʼefu-wa de̩ n?"
RUT,3,2,"Go, i do̩mo̩ akpʼo̩ka barli tuka oj ajita ugwo̩ka odu-i."
RUT,3,3,"Todule̩ e̩ fʼo̩la gwe̩, kʼe̩ dʼekpo kurʼo̩la; tak e̩ kʼukpo bʼo̩la ma, kʼe̩ la gwo̩ru nyʼugbo ajita ugwo̩ka le̩; e̩ muda je̩ ñw e̩ne̩ke̩le̩ le̩ fʼe̩ li n, gbogbo tak i fʼe̩wñ je̩ kʼi laño̩ ñmo̩ kpa."
RUT,3,4,"E̩gba kʼi muda kwodachi e̩ fʼeju kʼugbo kʼi dachi hi, tak e̩ nyʼejefu kʼe̩ mʼukpo ko bʼe̩re̩-wñ te̩, kʼe̩ kwodachi; tak i aka ñw e̩ e̩wñ kʼuwe̩ ache."
RUT,3,5,"I dohi ñw u kakini, E̩wñ du kʼe̩ ka nache."
RUT,3,6,"Tak i gwo̩ru nyʼugbo ajita ugwo̩ka le̩, oñ i che alu kʼiye o̩ko̩-wñ ka ñw u chaka."
RUT,3,7,"Tak e̩gba ki Boaz fʼuje̩wñ je̩ kʼi la fʼomi ñmo̩, kʼe̩do̩-wñ la bo̩, i le nyʼadachi o̩wo̩ʼka o̩ka ku ma ko jo̩ le̩. Tak onobule̩ le̩ le ye̩ye̩ wa, i la mʼukpo ka bʼe̩re̩-wñ te̩, oñ i kwodachi."
RUT,3,8,"Oñ i lewatu alumeji odu, e̩ne̩ke̩le̩ le̩ jagigili, tak i mʼo̩la-wñ rida; e̩ la go, onobule̩ʼka dachi e̩re̩-wñ!"
RUT,3,9,"I kakini, Uwe̩ e̩ne̩ de̩? Oñ i kakini, Omi Rutu adu-we̩ onobule̩ de̩; e̩ fʼeti ukpo-we̩ nadala bʼadu-we̩ onobule̩-i ma, todu uwe̩ nʼo̩da kʼe̩ gba wa tane̩."
RUT,3,10,"Oñ i kakini, Jihofa ki de̩nyo̩ ñw e̩, o̩ma-mi, emo̩la kʼe̩ mo̩la ubiane̩-i tʼe-ejodudu le todabu kʼe̩ ma tʼabo okolobia ubi n, i chaka chʼe̩nubie̩, i chaka chʼanana."
RUT,3,11,"Fai o̩ma-mi, e̩ ki railo n; e̩wñ du kʼe̩ ka nache ñw e̩, todu abo ewo-mi chaka chema ka kʼonobule̩ o̩me̩me̩le̩ e̩ che."
RUT,3,12,"Ochochi, omi chenʼo̩da egba me̩ tane̩, i muda nʼe̩ne̩ kʼi nʼo̩da e̩gba me̩ tane̩ tʼumi le ta."
RUT,3,13,"E̩ le̩ emi eñini ta, tak odudu, iche̩wñ kʼe̩ne̩ le̩ jʼagbʼe̩ tane̩, i nyo̩, owñ ki che alu ki chʼukpe̩ kʼefu pio̩o̩ ache ke; i muda che̩wñ kʼi ma jʼagbʼe̩ tane̩ n, e̩gbale̩ tak u nagbʼe̩ tane̩, oji Jihofa! Kwodachi gbʼodudu ta."
RUT,3,14,"Abe̩le̩ i dachi e̩re̩-wñ gbogbo ñw o̩jo̩, oñ e̩gba kʼi kwane̩ one̩ la amʼone̩ e̩gba le̩ ta n; todu i kakini, Je̩ ñw one̩ ki ma ka kʼonobule̩-i wʼugbo ajita ugwo̩ka-i n."
RUT,3,15,"Tak i kakini, E̩ dʼukpo ki bʼoji-we̩ ma le̩ wa kʼe̩ gwo̩nyʼu te̩; oñ i gwo̩nyu tak e̩ne̩ le̩ fʼe̩ñwa o̩ka barli me̩fa ñwa nyʼu, i la mʼu du nʼo ika; tak i nyʼef ewo."
RUT,3,16,"Oñ e̩gba kʼi lewa ugbo iye o̩ko̩-wñ, i kakini, Ab e̩ le, o̩ma-mi? Tak i mʼe̩wñ du kʼe̩ne̩ke̩le̩ le̩ che ñw u du ka ñw u."
RUT,3,17,"I kakini, E̩ñwa o̩ka barli me̩fa-i, i ñwa ñwu mi, todu i kakini, E̩ ki nyʼugbo iye o̩ko̩-we̩ o̩wo̩-ofo n."
RUT,3,18,"Tak i kakini, Guguane̩ ye̩e̩, o̩ma-mi, gbogbo tak e̩ ma alu kʼo̩la le̩ ade̩, todu e̩ne̩ le̩ añmi gbogbo tak i fʼe̩wñ le̩ che kpa eñini-i n."
RUT,4,1,"Taku Boaz mute̩gu nyʼalaku, oñ kwoguguane̩ o̩mo̩; e̩ la go, e̩ne̩ kʼi nʼo̩da egba ma tane̩ ki Boaz kʼo̩la-wñ le̩ alale; oñ i kakini, Uwe̩ ki alo-i, na emi, kʼe̩ guguane̩; oñ i muna aguguane̩."
RUT,4,2,"Tak i mʼabogijo me̩gwa ewo le̩ ko wa, oñ i kakini, Me̩ gugu emi. Oñ ma kwoguguane̩."
RUT,4,3,"Tak i ka ñw e̩ne̩ kʼi nʼo̩da egba ma tane̩ le̩ kakini, Neomi, e-kʼi dabi kwʼane̩ Moab wa, ache kʼi bʼane̩ kʼo̩maye-wa Elime̩le̩k ne̩ le̩ ta."
RUT,4,4,"Oñ ibe ka ñwu mi kʼu nadʼo̩la le̩ tʼuwe̩ e̩ti, kakini, Uwe̩ ki mʼu gba la eju abo ku ma gugu emi, kpai eju abogijo abo-mi-i. Iche̩wñ ki dʼuwe̩ e̩do̩ kʼe̩ gba tane̩, mʼu gba tane̩ ke; i muda che̩wñ ki ma dʼuwe̩ e̩do̩ kʼe̩ gba tane̩ n, mak e̩ ka ñwu mi, kʼu ma; todu i nʼe̩ne̩ du kʼi agba tane̩ tʼuwe̩ le n, tak omi ro̩nʼe̩. Tak i kakini, Omi agba tane̩."
RUT,4,5,"Taku Boaz kakini. E̩ fʼuche̩ ki dʼo̩wo̩ Neomi le̩ la, maku Rutu, e̩ne̩ Moab kʼi chʼo̩ya e̩ne̩ ki ku le̩, e̩ ñʼala manyʼu o̩jo̩ le̩ chuu, kʼe̩ dʼodu e̩ne̩ kʼi ku le̩ kwane̩ tʼoji e̩wñ ogu-wñ."
RUT,4,6,"Tak e̩ne̩ kʼi nʼo̩da egba ma tane̩ le̩, kakini, U neke gba tane̩ ñw o̩la-mi n, tode̩gba kʼu nakpa e̩wñ ogu-mi onugo bie̩. Uwe̩ ki mʼo̩da e̩gba tane̩ e-mi du, todu u neke gba tane̩ n."
RUT,4,7,"E̩wñ kʼabo Israe̩l che igbegbele ugbo e̩wñ e̩gbatane̩ abe̩k e̩wñ ekpailo̩ ku ma fʼo̩la le̩ lonyane̩ le̩ de̩ kakini, One̩ mʼe̩da-wñ gwo̩ kʼi mʼu du ñw ekeji-wñ, tak e-le̩ mud ijali-wa ojane̩ Israe̩l."
RUT,4,8,"Abe̩le̩ e̩ne̩ ki nʼo̩da egba ma tane̩ le̩ ka ñwu Boaz kakini, Kwo la ñw o̩la-we̩ ke, oñ i mʼe̩da-wñ gwo̩."
RUT,4,9,"Taki Boaz ka ñwu abogijo, kpai amone̩ le̩ chaka kakini, Ame̩ chʼame̩nibenu eñini-i ka kʼomi fʼe̩wñ du kʼi chʼe-Elime̩le̩k kpai e̩wñ du ki chʼe-Chilio̩n kpai e-Malo̩n la o̩wo̩ Neomi me̩."
RUT,4,10,"Anubile̩ ge̩, omi ño̩ fu Rutu, e̩ne̩ Moab kʼi chʼo̩ya Malo̩n le̩ la kʼi chʼo̩ya-mi, kʼu dʼodu e̩ne̩ ki ku kwane̩ oji e̩wñ ogu-wñ, kʼodu e̩ne̩ ki ku le̩ ki we elu bʼef amo̩maye-wñ te̩, kpai alaku uña-wñ; ame̩ chʼame̩nibenu eñini-i."
RUT,4,11,"Tak o̩chaka amone̩ ku ma jʼalaku le̩ kpai abogijo kakini, Awa chʼame̩nibenu. Jihofa ki je̩ ñw onobule̩ ki awʼef unyi-we̩-i kʼi dabu Reche̩l kpai Lea, kʼama meji le̩ fʼunyi Israe̩l biko le̩. E̩ ki fʼukpahiu ne̩ E̩frata, kʼe̩ mud e̩nuwohi Be̩tle̩he̩m;"
RUT,4,12,"unyi-we̩ ki la dab unyi Pe̩re̩z, e̩ne̩ ku Temar bi ñwu Juda le̩, noj ugbe̩ ki Jihofa ako ñw e̩ ugbo igbe̩le̩-i."
RUT,4,13,"Abe̩le̩ Boaz mi Rutu du, oñ i mud o̩ya-wñ; tak i nyʼejefu ugbo-wñ oñ Jihofa je̩ ñw u fefunyo̩, tak i fʼo̩ma e̩ne̩ke̩le̩ bi."
RUT,4,14,"Tak abobule̩ le̩ ka ñwu Neomi kakini, Jihofa ki nele, owñ kʼi ma tʼuwe̩ no̩ kʼe̩ we enʼefu o̩pio̩o̩ eñini-i n; odu-wñ ki nʼuwohi ane̩ Israe̩l."
RUT,4,15,"Owñ la achʼe̩ne̩ kʼi arʼuwe̩ iñmi ko, kpai e̩ne̩ kʼi ane̩ uwe̩ o̩jo̩-we̩; todu o̩ya o̩ma-we̩ kʼi afe̩do̩ we̩ le̩, kʼi chenyo̩ ñw e̩ tʼo̩ma e̩ne̩ke̩le̩ mebie le, owñ le̩ fʼu bi."
RUT,4,16,"Taki Neomi mʼo̩ma le̩ du, i la mʼu du mʼe̩do̩-wñ, oñ i ne̩ gba."
RUT,4,17,"Tak amekeji-wñ, abobule̩ le̩, mʼodu du ñw u, ma kakini, Ma fʼo̩ma e̩ne̩ke̩le̩ bi ñwu Neomi me̩. Ma dʼodu-wñ ko̩ Obe̩d; owñ chʼata Je̩si kʼi chʼata Defid."
RUT,4,18,"O̩gba o̩gba Pe̩re̩z le̩ de̩: Pe̩re̩z bi He̩zro̩n,"
RUT,4,19,"He̩zro̩n, la bi Ram, Ram la bi Aminadab,"
RUT,4,20,"Aminadab la bi Nesho̩n, Nesho̩n la bi Salmo̩n,"
RUT,4,21,"Salmo̩n la bi Boaz, Boaz la bi Obe̩d,"
RUT,4,22,"Obe̩d la bi Je̩si, Je̩si la bi Defid."
1SA,1,1,"E̩ne̩ Ramataim-zofim oka do̩mo̩, abo ane̩ uwo Ifraim i che. Odu-wñ la ko̩ E̩lkana, o̩ma Je̩roham o̩ma E̩laihiu o̩ma Tohi o̩ma Zuf e̩ne̩ Ifraim ge̩."
1SA,1,2,"Owñ la nʼamo̩ya meji; ma dʼodu oka ko̩ Hana, odu ekeji la ko̩ Penina. Penina nʼo̩ma, Hana muda ne̩ n."
1SA,1,3,"Oñ e̩ne̩ke̩le̩-i akwʼewo-wñ te̩gu nyi Shailo o̩do̩ tʼo̩do̩ du kʼi dojikane̩, kʼi ño̩ chʼiche̩bo̩ ñwu Jihofa ki nʼe̩wñ du, Shailo. Amo̩ma Ilai meji, Hofni kpai Finehas, la chʼamatama Jihofa jʼo̩mo̩."
1SA,1,4,Oñ o̩jo̩ kʼE̩lkana achʼiche̩bo̩-wñ i mʼukpe̩ ukpe̩ ko ñwu Penina o̩ya-wñ kpʼamo̩ma-wñ e̩ne̩ke̩le̩ kpʼonobule̩ chaka.
1SA,1,5,"I muda kʼukpe̩ meji ñwu Hana, todu i afe̩do̩-wñ dagba Jihofa chaka fʼo̩na o̩ma ebi-wñ re."
1SA,1,6,"Obugu-wñ la kicha o̩ma ñw u kʼi kpʼo̩ e̩do̩ bie̩, todabu ki Jihofa fʼo̩na o̩ma ebi-wñ re."
1SA,1,7,Abe̩le̩ i la de̩ o̩do̩ tʼo̩do̩ du. Iko du kʼi te̩gu nyʼunyi Jihofa i nʼicha o̩ma aka ñw u.
1SA,1,8,"Todule̩ i kworaku oñ i ko̩ ejʼe̩wñ. Tak E̩lkana, o̩ko̩-wñ ka ñw u kakini, Hana, e̩wñ chʼe̩ aku? E̩wñ chi kʼe̩ ma je̩ e̩wñ n? E̩wñ chi kʼe̩do̩-we̩ kpabie̩ abe̩i? Omi nyo̩ ñw e̩ tʼamo̩ma me̩gwa le n?"
1SA,1,9,"Oñ abu ku ma fʼe̩wñ je̩ ku ma la ñmo̩ Shailo o̩mo̩, Hana kwane̩. (Ilai, atama la gugu oji e̩wñ ugbo oli alugbo̩na unyi Jihofa.)"
1SA,1,10,"E̩do̩dudu onobule̩ le̩ la tabale, oñ i narodubo̩ Jihofa, i naraku anyanyi."
1SA,1,11,"Tak i go kakini, O Jihofa ki nʼe̩wñ du, iche̩wñ kʼe̩ jʼago o̩bata adu-we̩ onobule̩-i ochochi, kʼe̩ la adibekado mi, kʼe̩ ma agbenyo̩ adu-we̩ onobule̩-i n, kʼuwe̩ jʼadʼo̩ma e̩ne̩ke̩le̩ ñw adu-we̩ onobule̩-i, mak omi adʼu ñwu Jihofa o̩jo̩ du kʼudeju-wñ kade; abe̩ du la akad oji-wñ n."
1SA,1,12,"Abu kʼi nachadua o̩gba Jihofa alo waa le̩, Ilai kejurʼalu-wñ."
1SA,1,13,"Oñ Hana naka ef e̩do̩-wñ; uko-wñ nachiche̩, ma muda gbo̩ uko̩la-wñ n; oñ Ilai do̩ ka kʼo̩te̩ fʼu mu."
1SA,1,14,"Todule̩ Ilai ka ñw u kakini, Gbogbo nyʼe̩gba oñ o̩te̩ amʼuwe̩ kade? Mʼomi achiwebe̩te̩ma-we̩ du tinyo̩ bʼo̩la-we̩ te̩."
1SA,1,15,"Ama Hana dohi kakini, O̩da, odu-mi; onobule̩ kʼe̩do̩-wñ ma nyo̩ n u che. Tʼomi achiwebe̩te̩ma tʼo̩te̩ una, u ñmʼejeji-wñ n, chai onugo e̩do̩-mi oñ u du da jʼane̩ o̩gba Jihofa-i."
1SA,1,16,Uwe̩ ki do̩ ka kʼadu-we̩ onobule̩-i chʼe̩nebili n. Todu u te̩tako̩la kwef aye ki dʼef e̩do̩-mi ololo kpʼicha o̩ma ku ma ka ñwu mi.
1SA,1,17,"Tak Ilai dohi kakini, Lo kpʼure̩do̩; O̩jo̩ e-Israe̩l ki la dʼebi kʼe̩ bi ugbo-wñ ñw e̩."
1SA,1,18,"Tak onobule̩ le̩ kakini, Uwe̩ ki li adu-we̩ onobule̩-i eju dee. Tak onobule̩ le wñ, i la fʼe̩wñ je̩, oñ eju-wñ ño̩ kpa ge̩ n."
1SA,1,19,"Ma takpa kwane̩ odudu o̩jo̩ñwa-wñ oñ ma dojikane̩ o̩gba Jihofa. Taku ma mudabi tʼunyi-ma Rama. E̩lkana la fʼo̩ya-wñ, Hana, ma; Jihofa la dibekadʼo."
1SA,1,20,"Oñ e̩gba kʼiko-wñ jo̩ Hana fʼefu nyo̩ oñ i fʼo̩ma e̩ne̩ke̩le̩ bi. I la dʼodu-wñ ko̩ Samiue̩l, Ukpe̩ kʼu bi ebi o̩ma le̩ ugbo Jihofa, i ka."
1SA,1,21,"Tak E̩lkana, e̩ne̩ke̩le̩ le̩, manyʼabunyi-wñ chaka nyʼakʼe̩wñ iche̩bo̩ o̩do̩ wa ñw O̩jo̩ kpʼoji kʼi da."
1SA,1,22,"Hana muda le n; todu i ka ñw o̩ko̩-wñ kakini, Chai e̩gba kʼo̩ma-i mʼalu e̩nya da, tak u nadʼu wa todu kʼi kwote̩ o̩gba Jihofa, kʼi gugu o̩mo̩ ogbegbele̩."
1SA,1,23,"Oñ E̩lkana, o̩ko̩-wñ ka ñw u kakini, E̩wñ du ki chenyo̩ tule eju-we̩ e-le̩ e̩ che ke. Guane̩ gbogbo tak i mʼalu e̩nya da: Jihofa ki fʼo̩la-wñ lonyane̩ dee. Oñ onobule̩ le̩ dʼe̩re̩ ma ubi, i la dʼe̩nya ñw o̩ma-wñ ñmo̩ gbogbo tak i mʼalu e̩nya da."
1SA,1,24,"Tak e̩gba kʼi mʼalu e̩nya da, i mʼowñ du le manyʼamo̩kokuno̩ me̩ta, kpʼomu e̩ñwa e̩faʼka, kpʼaiko omi achiwebe̩te̩ma, oñ i mʼowñ du wʼunyi Jihofa, Shailo."
1SA,1,25,"I la chʼimo̩to̩ kekele ta. Taku ma fʼo̩kokuno̩ kpa, oñ ma dʼo̩ma le̩ wʼugbo Ilai."
1SA,1,26,"Tak onobule̩ le̩ kakini, O odu-mi, Oji-we̩! Odu-mi, omi, onobule̩ ki dago ugbo we̩ emi arodubo̩ Jihofa le̩ de̩."
1SA,1,27,Tod o̩ma-i oñ u rodubʼo̩; Jihofa la mʼebi kʼu biʼi du ñwu mi me̩:
1SA,1,28,todule̩ omi ño̩ mʼowñ du me̩ ñwu Jihofa; alu du kʼudeju-wñ de̩ kade u mʼu du me̩ ñwu Jihofa. Tak i dojikane̩ ñwu Jihofa o̩mo̩.
1SA,2,1,"Taku Hana kwochadua, i kakini, E̩do̩-mi nagwoguyo̩ efu Jihofa; igba-mi dago efu Jihofa. Alu-mi chʼe̩chi te̩ bʼame̩nebi-mi ma, todu nayo̩ ef ujadu-we̩."
1SA,2,2,"E̩ne̩ du kʼi afo̩ dabu Jihofa de̩ n, e̩ne̩ omune̩ do̩mo̩ tʼuwe̩ le n; i la nʼokuta du dab O̩jo̩-wa n."
1SA,2,3,"E̩ ki ko̩la uba uba abe̩le̩ ge̩ n, o̩la eke ki dufu alu-we̩ n; todu Jihofa chʼO̩jo̩ ki ma e̩wñ, i la añwa e̩wñ kʼone̩ che go."
1SA,2,4,"O̩o̩do̩ o̩o̩do̩ amagbiti muguche̩ me̩, ukpahiu muda lʼago abo ku ma ke̩re̩ de."
1SA,2,5,"Abo kʼefu-ma te̩te̩ko̩ akwoubi mʼo̩la-ma ko jʼef o̩wo̩ amone̩ achuko̩lo̩ tod uje̩wñ, oñ abo kʼebi te̩te̩kpa ma, i ño̩ kpa ma ge̩ n. I-i, agaji fʼo̩ma mebie bi me̩, onobule̩ ki la nʼamo̩ma wewe le̩ mud awule̩."
1SA,2,6,"Jihofa akpʼone̩, i ñʼadʼone̩ daji ge̩; i adʼone̩ gwo̩ru gbogbo nyʼef O̩je̩gu, i lañʼadʼu kwʼo̩mo̩ wa ge̩."
1SA,2,7,"Jihofa adʼone̩ chʼe̩ne̩gbo, i adʼone̩ chʼanana, i ahi one̩ wane̩, i lañʼahiʼu dago ge̩."
1SA,2,8,"I adʼe̩nubie̩ kwane̩ kwef ebutu; i adʼe̩nale kwane̩ kwʼojeita, kʼi mʼuma ko gugu ef ame̩numo̩la, ku ma la je̩ ugugu ojima. Todu agbamune̩ ane̩-ile̩-i chʼe-Jihofa, i la mʼile̩ du gugu oji-wñ."
1SA,2,9,"I ade e̩re̩ abo-wñ ku ma kpe̩do̩rʼuwñ, ma muda aje̩ ñw ame̩ne̩bibi chechi jo̩ ef e̩chubi; todu i chʼukpahiu aje̩ ñw one̩ du n."
1SA,2,10,"E̩do̩ abo ku ma je̩ Jihofa iñwa ada kpu; i ako̩la akpabana rʼuma oji efojale. Jihofa akajo̩ ukpoji ukpoji ane̩-ile̩; i la adʼukpahiu ñw onu-wñ, i adʼigba e̩ne̩-wñ kʼi fʼekpo ba tʼo̩ oji dago."
1SA,2,11,Tak E̩lkana le tʼunyi-wñ Rama. Oñ imo̩to̩ le̩ nache e̩wñ ñw Jihofa eju Ilai atama le̩.
1SA,2,12,Amo̩ma Ilai e̩ne̩ke̩le̩ la chʼame̩nebili; Jihofa kpʼe̩wñ ki chʼeju-wñ kʼamatama ki gba o̩wo̩ amone̩ la wʼuma eju n.
1SA,2,13,"E̩gba du kʼone̩ kʼe̩wñ iche̩bo̩ wa, abu kʼe̩la-wñ gugu una ana, imo̩to̩ atama nʼagana abenyi me̩ta o̩wo̩ wa,"
1SA,2,14,"oñ i fʼe-le̩ ro̩ nyʼucha abe̩k uchade̩ abe̩k ugba kʼe̩la jʼef uwñ; e-du kʼagana le̩ mudu dufu, atama mʼu gba ñw o̩la-wñ; abu ku ma che abo Israe̩l du ku ma wa Shailo o̩mo̩ de̩."
1SA,2,15,"Ochochi, o̩gba taku ma gu ula-wñ jo, imo̩to̩ atama awa ka ñw e̩ne̩ ki akʼe̩wñ iche̩bo̩ wa le̩ kakini, Dʼe̩la wa ku ma ro̩ ñw atama je̩, todu i jʼagbʼe̩la e̩hi ugbo we̩ n, chai e̩la emimi."
1SA,2,16,"I la che̩wñ kʼe̩ne̩ le̩ ka ñw u kakini, Ama ki gu ula-wñ jo ejodudu tak e̩ mʼalu du ki rʼe̩ e̩do̩ du; i adohi kakini, O̩da, uwe̩ ki dʼu ñwu mi abajo̩-i, cho̩kpo̩ni nagba ukpahiu."
1SA,2,17,"Adure abokolobia le̩ la tabale eju Jihofa, todu abo le̩ chʼe̩de̩te̩ e̩wñ ele eko wa ñwu Jihofa."
1SA,2,18,"Samiue̩l la do̩mo̩ ache e̩wñ o̩gba Jihofa, imo̩to̩ kʼe̩fo̩d line̩n efufu lʼo ago de i che."
1SA,2,19,Iye-wñ la agʼafe̩ ke̩ke̩ wa ñw u o̩do̩ tʼo̩do̩ du e̩gba kʼowñ kpʼo̩ko̩-wñ kpe̩re̩ wa ku ma kʼe̩wñ iche̩bo̩ o̩do̩ wa.
1SA,2,20,"Tak Ilai kadua ñw E̩lkana kpʼo̩ya-wñ, kakini, Jihofa ki dʼugbe̩ ñw e̩ lugbo onobule̩-i, todu ebi kʼi bi Jihofa le̩. Taku ma le tʼunyi-ma."
1SA,2,21,"Oñ Jihofa nyʼafejudo Hana, i la fefunyo̩ oñ i fʼamo̩ma e̩ne̩ke̩le̩ me̩ta kpʼonobule̩ meji bi. Oñ Samiue̩l, imo̩to̩ le̩, nagba waa eju Jihofa."
1SA,2,22,"Ilai la chʼogijo nana, oñ i gbʼinabali e̩wñ du kʼamo̩ma-wñ achʼabo Israe̩l chaka, kpʼalu kʼama bʼabobule̩ ku ma che e̩wñ alo̩na unyabo ujeju dachi."
1SA,2,23,"Oñ i ka ñwu ma kakini, E̩wñ chi kʼame̩ ache e̩wñ abe̩i? Todu u gbʼinabali e̩wñ e̩bie̩ne̩ ku me̩ jʼache alu amone̩-i chaka."
1SA,2,24,"O̩da, amo̩ma-mi, todu i chʼinabali e̩nyo̩ amone̩-i aro̩ oñ nagbo̩-i n. Ame̩ aje̩ ñw amone̩ O̩jo̩ daba."
1SA,2,25,"E̩ne̩ʼka dʼe̩ne̩ omune̩ re, O̩jo̩ chʼe̩ne̩ agbagba-ma; one̩ muda du Jihofa re fa, e̩ne̩ achʼologu tod owñ? Ma muda ko̩ enetirʼomu atama, todu i du Jihofa e̩do̩ kʼi fʼuma kpa."
1SA,2,26,"Oñ Samiue̩l, imo̩to̩ le̩, nagba o̩kone̩ alo, Jihofa kpʼamone̩ ño̩ liʼi eju."
1SA,2,27,"Tak e̩ne̩ O̩jo̩ʼka wʼugbo Ilai, oñ i ka ñw u kakini, Abu ki Jihofa ka de̩ kakini, Omi dʼo̩la-mi tejugede ñw abo unyi ata-we̩ e̩gba kuma jʼIjipti achʼadu ñw abunyi Fero le̩ n?"
1SA,2,28,"Omi la chi owñ kwef abo o̩lo̩pu o̩lo̩pu Israe̩l chaka kʼi mud atama e-mi, kʼi mute̩gu nyʼugbo ubo̩ iche̩bo̩-mi kʼi gu otulale jo, kʼi fʼe̩fo̩d nyi o̩gba-mi n? Omi laño̩ fʼe̩wñ iche̩bo̩ e̩gujo-mi ki kwʼugbo abo Israe̩l ko ñw ata-we̩."
1SA,2,29,"E̩wñ chi ku me̩ fʼe̩re̩ tʼe̩wñ iche̩bo̩-mi kpai e̩wñ ele-mi kʼu ñwa ñwu ma ku ma che ef unyi ugugu-mi le̩ mane̩, ku me̩ la dojima ñw amo̩ma-me̩ tʼumi le, ku me̩ la ño̩ mʼe̩wñ ki nyo̩ tule ef ele du kʼabo-mi, abo Israe̩l ako wa le̩ ko je̩ ku me̩ yoyo?"
1SA,2,30,"Todule̩ Jihofa, O̩jo̩ e-Israe̩l, kakini, Omi ka kʼabo unyi-we̩ kpai abo unyi ata-we̩ alule̩ o̩gba-mi ogbegbele̩ ochochi; ama e̩wñ ki Jihofa muda aka de̩, kakini, E-le̩ ki jiji rʼumi; todu abo ku ma dojima ñwu mi oñ omi adojima ñwu ma, abo ku ma la che e̩de̩te̩-mi awʼe̩ne̩ du eju n."
1SA,2,31,"Go ke, iko kʼu nakʼo̩wo̩-we̩ da rinyo̩ awa, kpʼo̩wo̩ abo unyi ata-we̩, kʼe̩ne̩ke̩le̩ ogijo okate ki bo̩ ef unyi-we̩ n."
1SA,2,32,Tak uwe̩ ali e̩ne̩ ki akobʼume̩ ef odo-mi ef e̩wñ e̩nyo̩ du kʼomi ache ñw abo Israe̩l; e̩ne̩ke̩le̩ ogijo du adʼef unyi-we̩ ogbegbele̩ n.
1SA,2,33,"E̩ne̩-we̩ kʼomi ma ñʼako̩da bʼubo̩ iche̩bo̩ e-mi te̩ n, ado̩mo̩ kʼi fʼuwe̩ eju gbe̩ kʼi la agwʼe̩ e̩do̩dudu: uku la akpa abo-we̩ du ku ma ne̩gba ef unyi-we̩ ababa ku ma gbakpa."
1SA,2,34,"E̩wñ ki la ake̩re̩bʼamo̩ma-we̩ meji, Ho̩fni kpai Finehas le̩, ki chʼujiwe ñw e̩: ama mejeji aku o̩jo̩ okate."
1SA,2,35,"Tak omi adʼatama kʼi chʼe̩ne̩-mi kpaka kwane̩ ñw o̩la-mi, kʼi la ache teju e̩wñ du ki dʼe̩do̩-mi kpai ibe-mi. Omi la akʼunyi o̩kpaka ñw u; tak owñ alule̩ o̩gba e̩ne̩-mi ku ma bʼekpo tʼo̩ oji le̩ o̩jo̩ du."
1SA,2,36,"Oñ e̩ne̩ du ki bo̩ ef abo-we̩ awa te̩kpe̩ ñw u tod o̩ko̩ʼka kpʼuje̩wñʼka, oñ e̩ne̩ le̩ akakini, Agba, e̩ dʼugugu atamaʼka ñwu mi kʼu fʼe̩bu o̩je̩ʼka ne̩ kʼu je̩."
1SA,3,1,Oñ Samiue̩l imo̩to̩ le̩ nache e̩wñ ñwu Jihofa eju Ilai. Iko le̩ o̩la Jihofa aña; ane̩ ego chʼo̩gbe̩nugbe̩ n.
1SA,3,2,"Oñ iko le̩ abu kʼIlai la dachi e̩gu-wñ (eju-wñ chane̩ echubi e̩gba le̩ me̩, i gane̩ nyo̩nyo̩ ge̩ n);"
1SA,3,3,"agege O̩jo̩ la kpalu ta n, ku Samiue̩l dachi ef unyi Jihofa ugbo kʼakpati O̩jo̩ de̩."
1SA,3,4,"Taku Jihofa fu Samiue̩l do̩, oñ i je̩ kakini, Omi de̩!"
1SA,3,5,"Tak i fule nyʼugbo Ilai, i kakini, Omi de̩, todu uwe̩ do̩ mi. I kakini, U dʼudo̩ n; mudabi adachi. Abe̩le̩ i nyʼadachi."
1SA,3,6,"Taku Jihofa ño̩ dʼudo̩ kakini, Samiue̩l! Taku Samiue̩l kwane̩ oñ i nyʼugbo Ilai, i kakini, Omi de̩; todu uwe̩ do̩ mi le̩. Oñ i dohi kakini, U dʼudo̩ n, o̩ma-mi; nyʼadachi ke."
1SA,3,7,"Samiue̩l la ma Jihofa iko le̩ ta n, o̩la Jihofa la tejugede ñw u ta n."
1SA,3,8,"Taku Jihofa ño̩ do̩ Samiue̩l onuke̩ta ge̩. I kwane̩ nyʼugbo Ilai, oñ i kakini, Omi de̩; todu uwe̩ do̩ mi. Tak Ilai fuma ka ku Jihofa ado̩ imo̩to̩ okolobia le̩."
1SA,3,9,"Todule̩ Ilai ka ñwu Samiue̩l kakini, Nyʼadachi; i la che̩wñ kʼi ado̩ we̩, uwe̩ ki kakini, Ka ke, Jihofa, todu adu-we̩ dʼemi aneti. Abe̩le̩ Samiue̩l nyʼadachi e̩gu-wñ."
1SA,3,10,"Taku Jihofa lewa dago, oñ i dʼudo̩ alu kʼi te̩te̩che̩ le̩, Samiue̩l, Samiue̩l! Oñ Samiue̩l kakini, Ka, todu adu-we̩ aneti-i."
1SA,3,11,"Taku Jihofa ka ñwu Samiue̩l kakini. Go, nache e̩wñ ʼka Israe̩l kʼi aje̩ ñw eti mejeji e̩ne̩ du kʼi agbʼo̩ achʼo kpoo."
1SA,3,12,"O̩jo̩ le̩ omi ache Ilai e̩wñ du kʼu ka ugbo abo unyi-wñ, akwʼuchane̩-wñ gbogbo tʼotitala-wñ."
1SA,3,13,"Todu u ka ñw u ka kʼu nabʼudu, alu kʼoji ajo̩ ka, ñw abo unyi-wñ ogbegbele̩, tod udu ku ma fe̩ kʼowñ ma; todu amo̩ma-wñ fʼama bʼo̩la-ma oji ma, i la ba ma n."
1SA,3,14,Todule̩ u la go̩ ñw abo unyi Ilai ka kʼudu kʼabo unyi Ilai fe̩ le̩ anʼugbo ku ma anʼe̩wñ iche̩bo̩ kpʼe̩wñ ele wa ñw O̩jo̩ achi udu-wñ ogbegbele̩ n.
1SA,3,15,"Oñ Samiue̩l dachi gbogbo o̩jo̩ muñwa, tak i mʼo̩na unyi Jihofa bi; Samiue̩l la railo eka oji ane̩ kʼi go le̩ ñw Ilai,"
1SA,3,16,"Tak Ilai fu Samiue̩l do̩, i kakini, Samiue̩l, o̩ma-mi. Oñ I dohi kakini, Omi de̩."
1SA,3,17,"Tak i kakini, E̩wñ i ko̩la-wñ ñw e̩? Agba, e̩ ki dʼu maja ñwu mi n. O̩jo̩ ki chʼabe̩le̩ ñw e̩, kpʼe-kʼi tule, iche̩wñ kʼe̩ dʼe̩wñ kate ef e̩wñ du kʼi kañwe̩ le̩ maja ñwu mi."
1SA,3,18,"Taku Samiue̩l danʼo̩la le̩ aka ñw u chaka, i dʼe̩wñʼkate maja ñw u n. Tak i kakini, Jihofa de̩, i ki che e̩wñ ki nyʼo̩ eju."
1SA,3,19,"Oñ Samiue̩l nagbʼo̩kone̩ alo, Jihofa la dʼugbo-wñ. I la je̩ ñw o̩la-wñ okate tinyo̩ n."
1SA,3,20,Abe̩le̩ abo Israe̩l chaka akwo Dan gbogbo wa Birshiba fuma ka ku Samiue̩l mud akache̩ Jihofa kpaka me̩.
1SA,3,21,Taku Jihofa ño̩ tejugede Shailo ge̩; todu Jihofa dʼo̩la-wñ dufu ñwu Samiue̩l Shailo o̩mo̩ lef o̩la Jihofa.
1SA,4,1,"O̩la Samiue̩l la wʼugbo abo Israe̩l du. Oñ abo Israe̩l dufu nyʼajogu kpʼabo Filistia, oñ ma ruru jo̩ E̩be̩niza; abo Filistia la ruru jo̩ Afe̩k."
1SA,4,2,"Tak abo Filistia kʼo̩la-ma dojo̩ ku ma ja kpʼabo Israe̩l. Oñ e̩gba kʼogu le̩ kpa nyane̩ abo Filistia fʼabo Israe̩l ne, oñ ma fʼabogu dabe̩ne̩ kʼaboke̩le̩ icham nyʼo̩gwo̩ko̩ me̩le̩ kpa oko o̩mo̩."
1SA,4,3,"Tak e̩gba kʼabogu le̩ mudabi wa uru ogu, abogijo Israe̩l kakini, E̩wñ chi ki Jihofa fʼuwa gwo rʼabo Filistia o̩gba eñini-i ta? A nyʼadʼakpati alo Jihofa kwo Shailo wʼugbo wa, todu kʼi wʼef uwa kʼi gba wa kwef o̩wo̩ ame̩nebi-wa."
1SA,4,4,"Abe̩le̩ abo le̩ fʼuche̩ kpe̩ nyi Shailo oñ ma dʼakpati alo Jihofa ki nʼe̩wñ du kwʼo̩mo̩ wa, owñ chʼe-ki gugu alumeji amiche̩rub le̩. Amo̩ma Ilai meji, Ho̩fni kpai Finehas, la jʼugbo akpati alo O̩jo̩ o̩mo̩."
1SA,4,5,"Oñ e̩gba kʼakpati alo Jihofa lewa uru le̩, abo Israe̩l fʼo̩ga lile chi oñ ane̩ onugo mʼu gbaje̩."
1SA,4,6,"Tak e̩gba kʼabo Filistia gbo̩ ekuku o̩ga ku ma chi le̩, ma kakini, E̩wñ chʼoji ekuku o̩ga lile ku ma chi uru abo Israe̩l ta? taku ma fʼoji-wñ ma ka kʼakpati Jihofa lewʼuru le̩ me̩."
1SA,4,7,"Oñ ailo fʼabo Filistia mu, todu ma kakini, O̩jo̩ lewʼuru le̩ me̩. Taku ma kakini, Atogwo chʼe-wa! todu e̩wñ abe̩i de̩ mama ta n."
1SA,4,8,Atogwo chʼe-wa! E̩ne̩ agba wa kwʼo̩wo̩ amo̩jo̩ e̩gbiti-i? Abo-i chʼamo̩jo̩ ku ma nʼegwo ojoji ojoji gwʼabo Ijipti ef aje̩tachi le̩.
1SA,4,9,"O ame̩ abo Filistia, me̩ fʼe̩do̩ ne̩, fʼo̩la e̩ne̩ke̩le̩ mu, kʼame̩ ki we echʼadu abo Hibru, alu kʼama te̩tachʼadu-me̩ le̩; fʼo̩la e̩ne̩ke̩le̩ mu ku me̩ ja ke."
1SA,4,10,"Abe̩le̩ abo Filistia ja, oñ ma fʼabo Israe̩l ne, oñ e̩ne̩ne̩ne̩ne̩-ma ra tʼunyabo-wñ; one̩ ekpa o̩jo̩ le̩ la tabale; todu abo Israe̩l icham nyʼo̩gwo̩ko̩ ogue̩gwa ku ma lo e̩re̩ ofo lewane̩."
1SA,4,11,"Ma ño̩ mʼakpati O̩jo̩ du ge̩; ma la fʼamo̩ma Ilai meji, Ho̩fni kpai Finehas kpa."
1SA,4,12,"E̩ne̩ Be̩njamin oka kwef abo ku ma dojo̩ aja le̩ fule wa Shailo o̩jo̩ le̩ gbage̩de̩, ukpo-wñ chʼe̩fana, ebutu la bʼoji-wñ ma."
1SA,4,13,"Oñ e̩gba kʼi lewʼo̩mo̩, go Ilai gugu oj e̩wñ ugugu-wñ afʼeju fe̩rʼo̩na, todu e̩do̩-wñ agagogodo tod akpati O̩jo̩. Tak e̩gba kʼe̩ne̩ le̩ mugudu wʼef ewo kʼi la mʼu du ka, abo ewo le̩ chaka kwokwa."
1SA,4,14,"Oñ e̩gba kʼIlai gbʼekuku ukwa le̩ i kakini, E̩wñ chʼoji utu ki da ku ma chʼekuku-wñ-i? Tak e̩ne̩ le̩ hiane̩ wa aka ñw Ilai."
1SA,4,15,"O̩do̩ Ilai la chʼoke meji chi ogume̩lu, eju-wñ la gbe̩ mʼakpo, kʼi ma ño̩ gane̩ ge̩ n."
1SA,4,16,"Tak e̩ne̩ le̩ ka ñw Ilai kakini, Omi ki kwʼokogu le̩ wa de̩, eñini-i omi ra kwʼugbo ogu le̩ wa. Tak i tene kakini, Ab ogu le o̩ma-mi?"
1SA,4,17,"Oñ e̩ne̩ ki nʼinabali le̩ wa dohi kakini, Abo Israe̩l ra rʼo̩gba abo Filistia, uku ki kpa ef amone̩-wa tabale, amo̩ma-we̩ meji, Ho̩fni kpai Finehas, ño̩ leku; ma laño̩ mʼakpati O̩jo̩ du ge̩."
1SA,4,18,"Oñ i lewatu, abu kʼi hi alu mʼo̩la akpati O̩jo̩, Ilai muñwa lʼubi kwʼoj e̩wñ ugugu-wñ o̩wo̩ʼka alaku o̩mo̩; o̩lo̩-wñ la muguche̩ oñ i leku: todu anagbo i che, i ño̩ chʼe̩gbʼo̩ro̩. O̩do̩ kʼi kajo̩ abo Israe̩l la chʼo̩gbo̩ meji."
1SA,4,19,"O̩ya o̩ma-wñ Finehas dʼefu, ane̩-wñ la me̩ e̩gba le̩ me̩: oñ e̩gba kʼi gbʼinabali ka ku ma mʼakpati O̩jo̩ du, kʼata o̩ko̩-wñ kpʼo̩ko̩-wñ onugo leku, i mute̩kpe̩, i la fʼo̩ma bi; todu e̩re̩re̩le̩ efu fʼu mu."
1SA,4,20,"Oñ abu kʼi ache kʼi ku abobule̩ ku ma dago kpenyʼu ka ñw u kakini, E̩ ki railo n, todu e̩ fʼo̩ma e̩ne̩ke̩le̩ bi me̩. I muda dohi n, i la nyʼeti re n."
1SA,4,21,"I dʼodu o̩ma le̩ ko̩ Ikabo̩d; i kakini, Ojima kwobʼIsrae̩l te̩ me̩; todabu ku ma mʼakpati O̩jo̩ du, kpai todu ata o̩ko̩-wñ kpʼo̩ko̩-wñ."
1SA,4,22,"I kakini, Ojima kwobʼIsrae̩l te̩ me̩; todu ma mʼakpati O̩jo̩ du."
1SA,5,1,"Abo Filistia la mʼakpati O̩jo̩ du, oñ ma mʼu du kwo E̩be̩niza nyi Ashdo̩d."
1SA,5,2,"Tak abo Filistia mʼakpati O̩jo̩ du, oñ ma du wʼef unyi Dago̩n, ma la mʼu du gugu me̩ru Dago̩n."
1SA,5,3,"Tak e̩gba kʼabo Ashdo̩d takpa kwane̩ odudu o̩jo̩ñwa-wñ, go, Dago̩n fʼeju bʼane̩ ma dachi o̩gba akpati Jihofa. Taku ma mu Dago̩n du oñ ma mʼu du dago e̩gu-wñ."
1SA,5,4,"Tak e̩gba ku ma takpa kwane̩ odudu o̩jo̩ñwa-wñ, go Dago̩n ño̩ fʼeju bʼane̩ ma dachi o̩gba akpati Jihofa ge̩; oji Dago̩n kpʼo̩wo̩-wñ meji la che̩ko̩da jʼoj ubo̩ alugbo̩na, chai o̩kakpunu Dago̩n bo̩ ñw u."
1SA,5,5,Todule̩ amatama Dago̩n kpʼabo du ku ma gudu wʼef unyi Dago̩n ma ñʼadʼe̩re̩ tʼubo̩ alugbo̩na unyi Dago̩n Ashdo̩d gbogbo tʼeñini n.
1SA,5,6,"O̩wo̩ Jihofa la woji nʼabo Ashdo̩d le̩ oji; i fʼuma gwʼalache̩, i laño̩ kʼalido wa bʼuma ma, tʼabo Ashdo̩d, tʼabo adogbe-wñ."
1SA,5,7,"Oñ e̩gba kʼaboke̩le̩ Ashdo̩d li ka kʼi de̩ abe̩le̩, ma kakini, Akpati O̩jo̩ Israe̩l agugu ef uwa n; todu o̩wo̩-wñ woji nʼuwa oji tabale kpai oji Dago̩n o̩jo̩-wa."
1SA,5,8,"Todule̩ ma fʼuche̩ kpe̩ ado̩ amo̩ga abo Filistia wugbo ma, oñ ma kakini, Ab a ache kpʼakpati O̩jo̩ e-Israe̩l-i? Taku ma dohi kakini, Ama ki nʼakpati O̩jo̩ Israe̩l dagbala nyi Gat. Abe̩le̩ ma mʼakpati O̩jo̩ Israe̩l du le."
1SA,5,9,"Oñ i lewatu abu ku ma mʼu du dagbala le, o̩wo̩ Jihofa chʼagwunyʼewo le̩, oñ utu ki da tabale: i la fʼaboke̩le̩ ewo le̩ gwo, tʼabo ofo tʼabo ki nana; oñ alido fʼuma mu."
1SA,5,10,"Taku ma dʼakpati le̩ kpuche̩ nyi E̩kro̩n. Oñ i lewatu, abu kʼakpati O̩jo̩ lewa E̩kro̩n, abo E̩kro̩n kwokwa kakini, Ma mʼakpati O̩jo̩ Israe̩l du dagbala wa ñw a ku ma fʼawa kpʼabo-wa kpa."
1SA,5,11,"Todule̩ ma fʼuche̩ kpe̩ nyʼakʼamo̩ga abo Filistia wa jeju chaka, oñ ma kakini, Dʼakpati O̩jo̩ e-Israe̩l kpuche̩ kwʼemi alo kʼi mudabi tʼe̩gu-wñ kʼi we efʼawa kpʼabo-wa kpa rinyo̩. Todu utu ki akpʼone̩ da ugbo du ewo le̩; o̩wo̩ O̩jo̩ ki nʼuma oji o̩mo̩ gbe̩."
1SA,5,12,"Aboke̩le̩ ku ma ma la ku n, alido fʼuma mu; ma la gbʼukwa ewo le̩ efojale."
1SA,6,1,Akpati Jihofa le̩ la dʼoj ane̩ ab Filistia ochu mebie.
1SA,6,2,"Tak abo Filistia fʼamatama kpʼamabifa do̩ wa, kakini, E̩wñ a ache kpʼakpati Jihofa-i? ka ñw a kʼa adu hiʼu te̩ kʼa dʼu kpuche̩ ate̩gu-wñ."
1SA,6,3,"Taku ma kakini, Iche̩wñ kʼame̩ dʼakpati O̩jo̩ Israe̩l kpuche̩ kwʼemi mak i chʼakpokpo oñ me̩ adʼu kpuche̩ n; me̩ ki la dʼe̩wñ abi ku me̩ je̩ dabi wa ñw u chuu. E̩gbale̩ tak o̩ga-me̩ atakpa, oñ ame̩ ama e̩wñ ki chi kʼo̩wo̩-wñ ma kwo bʼume̩ oji te̩ n."
1SA,6,4,"Taku ma kakini, E̩wñ chʼe̩wñ abi eje̩ kʼa adʼu dabiwa ñw u? Oñ ma dohi kakini, Alido e-o̩jamalia me̩lu, kpai amikeleku o̩jamalia me̩lu alu kʼuwewe amo̩ga abo Filistia de̩, todu atulubo̩ okate chʼame̩ kpʼamo̩ga-me̩ chaka."
1SA,6,5,Todule̩ ame̩ ki chʼojibo alido-me̩ kpʼikeleku-me̩ ku ma kpʼane̩-i bie̩; ku me̩ bʼojima mʼO̩jo̩ Israe̩l. Ikani i abʼo̩wo̩ loñwu me̩ kpʼamo̩jo̩-me̩ kpʼane̩-me̩ pe̩e̩.
1SA,6,6,"E̩wñ chi kʼame̩ tene efʼe̩do̩-me̩ no̩ alu kʼabo Ijipti kpai Fero fʼe̩do̩-ma no̩ le̩? Abu kʼi fʼukpahiu che ef uma, ma tʼuma no̩ n?"
1SA,6,7,"Oñ ma le ma n? Todule̩ me̩ mʼo̩kane̩ etito̩ du ku me̩ ñwʼo̩ che, kpʼamokuno̩ meji kʼe̩nya-ma chenʼomi, e-kʼoli uno̩lo̩ ma nʼuma o̩lo̩ mama ta n; taku me̩ mʼiku amokuno̩ le̩ du ronyʼo̩kane̩. Me̩ muda mʼamo̩ma-ma ko bʼuma te̩ wʼunyi."
1SA,6,8,"Taku me̩ mʼakpati Jihofa du tʼef o̩kane̩ le̩; oñ me̩ ki mʼe̩wñ o̩jamalia ku me̩ ko chʼe̩wñ abi eje̩ ku me̩ ako dabiwa ñw u ko jʼef akpati akolo-wñ, taku me̩ dʼukpuche̩ kwʼemi, kʼi lo owñ."
1SA,6,9,"Taku me̩ fʼeju bʼo̩ le; iche̩wñ kʼi ale o̩na alo̩me̩ ane̩-wñ nyi Be̩t-shime̩sh, mak owñ chʼe̩ne̩ ki che wa e̩bie̩ne̩ inaina-i. I ma dʼabe̩le̩ n, e̩gbale̩ tak a ma ka kʼi chʼo̩wo̩-wñ kado wa n, chai egbajiko i gbajiko wa."
1SA,6,10,"Tak aboke̩le̩ le̩ fʼabe̩le̩ che, oñ ma mʼamokuno̩ meji kʼe̩nya-ma chenʼomi ko ronyʼo̩kane̩ adu le̩, oñ ma fʼamo̩ma-ma dahi jʼunyi."
1SA,6,11,"Taku ma mʼakpati Jihofa du tʼef o̩kane̩ le̩, kpʼakpati kʼamikeleku o̩jamalia kpai ojibo alido-ma jʼefu-wñ."
1SA,6,12,"Tak amokuno̩ le̩ mʼo̩na kpaala ku ma le nyi Be̩l-shime̩sh du, ma nakwa abu ku ma le ojikpadala alo; ma la na tʼawo̩to̩ abe̩k awohi n; oñ amoga abo Filistia tʼuma ubi gbogbo nyʼalo̩me̩ Be̩t-ahime̩ah."
1SA,6,13,Abo Be̩t-shime̩sh la jʼo̩go̩ o̩mo̩ akpa oka wit-ma; oñ ma kwoyo̩ eli ku ma liʼu.
1SA,6,14,"Tak o̩kane̩ le̩ lewa oko Jo̩shua, e̩ne̩ Bet-shime̩sh, oñ i kwodago omo̩, okuta lileʼka dʼugbo le̩. Taku ma fʼoli o̩kane̩ le̩ kpana, oñ ma mʼamokuno̩ ko chʼe̩wñ iche̩bo̩ e̩gujo ñwu Jihofa."
1SA,6,15,"Tak abo Lifai mʼakpati Jihofa du wʼane̩, kpʼakpati ki manyʼu e-kʼojibo o̩jamalia le̩ jʼefu-wñ, oñ ma mʼu ko jʼoj okuta lile le̩; tak aboke̩le̩ Be̩t-shime̩sh mʼe̩wñ iche̩bo̩ e̩gujo kpʼe̩wñ iche̩bo̩ ki bo̩ ko wa chʼiche̩bo̩ ñwu Jihofa o̩jo̩ le̩."
1SA,6,16,"Oñ abu kʼamo̩ga abo Filistia me̩lu le̩ li, ma mudabi tʼE̩kro̩n o̩jo̩ le̩ gbage̩de̩."
1SA,6,17,"E-le̩ la chʼalido o̩jamalia kʼabo Filistia ko dabiwa ki mud e̩wñ abi eje̩ ku ma ko wa ñwu Jihofa: Oka chʼutodu Ashdo̩d, oka chʼutodu Gaza, oka chʼutodu Ashkelo̩n oka chʼutodu Gat, oka chʼutodu E̩kron."
1SA,6,18,"Oñ aluka amikeleku o̩jamalia chʼalu kʼuwewe ewo ewo abo Filistia kʼamo̩ga me̩lu le̩ nʼo̩da-ma, tʼewo ku ma bʼaku nyu kpʼewo ojoko ojoko gbogbo wʼokuta lile ku ma rʼakpati Jihofa gu oji-wñ; owñ chʼe-ki dʼoko Jo̩shua e̩ne̩ Be̩t-shime̩sh gbogbo tʼeñini."
1SA,6,19,"Tak i fʼaboke̩le̩ Be̩t-shime̩sh iche̩ka kpa, ukpe̩ ku ma gʼef akpati Jihofa. I fʼaboke̩le̩-ma e̩te̩gwa kpa; tak amone̩ le̩ kwodaido̩ todabu ki Jihofa nʼuku lile kpa amone̩ le̩."
1SA,6,20,"Tak aboke̩le̩ Be̩t-shime̩sh kakini, E̩ne̩ bo̩jo̩ kʼi adago o̩gba Jihofa, O̩jo̩ kiafo̩-i? Ugbo e̩ne̩ oñ i akwo bʼuwa te̩ anyi ke?"
1SA,6,21,"Taku ma fʼamonuche̩ kpe̩ nyʼugbo abo ku ma dodo Kiriat-jearim kakini, Abo Filistia mʼakpati Jihofa du dabiwa me̩. Me̩ gwo̩ru wa ku me̩ mʼu du atʼugbo me̩."
1SA,7,1,"Tak aboke̩le̩ Kiriat-jearim lewa, ma la mʼakpati Jihofa du, oñ ma mʼu du le tʼunyi Abinadab oj uwo le̩. Taku ma fʼE̩leaza, o̩ma-wñ, o̩la gworinyo̩ kʼi fo̩, kʼi de akpati Jihofa."
1SA,7,2,"Oñ akwʼo̩jo̩ kʼakpati le̩ kwogugu; Kiriat-jearim, iko-wñ kpo̩kpe̩, todu o̩do̩ ogu i che. Oñ abunyi Israe̩l chaka fʼo̩la eku mu atene Jihofa."
1SA,7,3,"Taku Samiue̩l ko̩la ñw abo unyi Israe̩l chaka kakini, Iche̩wñ kʼame̩ adabi wa abo̩ Jihofa kpai e̩do̩-me̩ chaka ochochi, mak ame̩ ki kʼode abononojo kpai Ashtaro̩t rinyo̩ bʼef ume̩ te̩, kʼame̩ dʼe̩do̩-me̩ kado Jihofa ku me̩ rʼowñ kate; tak i agba me̩ kwef o̩wo̩ abo Filistia."
1SA,7,4,"Abe̩le̩ amo̩ma Israe̩l mʼamiBeal kpai Ashtaro̩t ko rinyo̩, oñ ma re̩ Jihofa kate."
1SA,7,5,"Taku Samiue̩l kakini, Me̩ kʼabo Israe̩l chaka wa jo̩ Mizpa, oñ narodubo̩ Jihofa todu me̩."
1SA,7,6,"Taku ma jeju Mizpa, oñ ma fʼomiofo kpa, taku ma mʼu du dajane̩ o̩gba Jihofa, ma laño̩ ji alu o̩jo̩ le̩. O̩mo̩ ma ño̩ kakini, A du Jihofa re me̩. Samiue̩l la fʼajo̩ amo̩ma Israe̩l ka Mizpa."
1SA,7,7,"Oñ e̩gba kʼabo Filistia gbo̩ ka kʼamo̩ma Israe̩l wa jo̩ Mizpa, amo̩ga abo Filistia te̩gu nyʼakobʼabo Israe̩l. Tak e̩gba kʼamo̩ma Israe̩l gbo̩, ma railo abo Filistia."
1SA,7,8,"Oñ amo̩ma Israe̩l ka ñwu Samiue̩l kakini, Ekwa kʼe̩ kwa do̩ Jihofa O̩jo̩-wa todu wa ki nʼuda n, kʼi jadu wa kʼa we etʼo̩wo̩ abo Filistia."
1SA,7,9,"Taku Samiue̩l mʼo̩mala kʼi añmʼe̩nya du, oñ i mʼu du che iche̩bo̩ e̩gujo odukulu ñwu Jihofa. Samiue̩l ño̩ kwado̩ Jihofa todu Israe̩l; Jihofa la mʼohi du ñw u."
1SA,7,10,"Oñ abu ku Samiue̩l do̩mo̩ ache iche̩bo̩ e̩gujo le̩ abo Filistia te̩ wa ku ma jogu kpai abo Israe̩l; Jihofa muda nʼomu akpabana lile ka rʼabo Filistia oji o̩jo̩ le̩, oñ i fʼuma biya; oñ abo-ma fʼuma ne rʼo̩gba abo Israe̩l."
1SA,7,11,"Tak aboke̩le̩ Israe̩l kwo Mizpa ranʼabo Filistia, oñ ma gwo ma gbogbo taku ma lewa o̩gane̩ Be̩tkar."
1SA,7,12,"Taku Samiue̩l mʼokuta du oñ i mʼu du dago agbagba Mizpa kpai She̩n, oñ i dʼodu-wñ ko̩ E̩be̩niza, i kakini, Jihofa te̩tate̩ko wa."
1SA,7,13,"Abe̩le̩ ma fʼabo Filistia du, ma la ño̩ daba alo̩me̩ abo Israe̩l ge̩ n. O̩wo̩ Jihofa la chagwunyʼabo Filistia iko Samiue̩l le̩ du."
1SA,7,14,"Tak ewo ewo kʼabo Filistia bʼabo Israe̩l gba, ma mʼu du dabi wa ñw Israe̩l akwo E̩kron gbogbo wa Gat, abo Israe̩l la mʼane̩-ma gba bʼo̩wo̩ abo Filistia te̩. Tak uja ño̩ dʼagbagba abo Israe̩l kpai abo Amo̩r ge̩ n."
1SA,7,15,Oñ Samiue̩l kajo̩ abo Israe̩l gbogbo mʼo̩jo̩ uku-wñ.
1SA,7,16,1 la dagbala le tu Be̩te̩l kpai Gilgal kpai Mizpa aro̩ne arone o̩do̩ o̩do̩: i laño̩ kajo̩ abo Israe̩l ugbo-i chaka.
1SA,7,17,"Oji eda-wñ la che Rama, todu o̩mo̩ unyi-wñ de̩; i laño̩ kajo̩ abo Israe̩l o̩mo̩ ge̩. I ño̩ fʼubo̩ iche̩bo̩ kpa ñwu Jihofa o̩mo̩."
1SA,8,1,"Oñ e̩gba ku Samiue̩l mud ogijo, i mʼamo̩ma-wñ ko chʼamakajo̩ abo Israe̩l."
1SA,8,2,Odu o̩mo̩gba-wñ ko̩ Joe̩l; odu ekeji la ko̩ Abija; ama chʼamakajo̩ jo̩ Birshiba.
1SA,8,3,"Amo̩ma-wñ le̩ muda lʼikpa-wñ n, ma muna tef alu o̩ko̩ eche, ma gbʼo̩ko̩ je̩, ma ño̩ fʼoji ajo̩ rida."
1SA,8,4,"Tak abogijo Israe̩l chaka kʼo̩la-ma wa jo̩, oñ ma lewa Rama ugbo Samiue̩l,"
1SA,8,5,"ma ka ñw u kakini, Go, uwe̩ chʼogijo me̩, amo̩ma-we̩ la lʼikpa-we̩ n: e̩ mʼonu du ñw a fai kʼi kajo̩ wa alu kʼabo uche̩ichi chaka ache le̩."
1SA,8,6,"E̩wñ ku ma ka le̩ la bie̩ne̩ eju Samiue̩l, owñ chʼe-ku ma kakini, Dʼonu ñw a kʼi kajo̩ wa. Taku Samiue̩l rodubo̩ Jihofa."
1SA,8,7,"Oñ Jihofa ka ñwu Samiue̩l kakini, Netirʼamone̩ le̩ ef e̩wñ du ku ma ka ñw e̩; todu i chʼuwe̩ ma ko̩-i n, chai omi ma ko̩, kʼomi ki we echʼonu-ma."
1SA,8,8,"Likpa e̩wñ du ku ma che akwʼo̩jo̩ kʼomi mʼuma ko kwʼIjipti wa gbogbo tʼojolu eñini, owñ chʼe-ku ma hi umi tinyo̩ ku ma re̩ amo̩jo̩ omune̩, abe̩le̩ ma achʼuwe̩-i ge̩."
1SA,8,9,"Todule̩ fai, e̩ gbʼomu-ma ke. E̩ ki muda katane̩ ñwu ma kpaka, kʼe̩ laño̩ dʼalu kʼonu-ma kʼi awa je̩ ade̩ ña ma."
1SA,8,10,Abe̩le̩ Samiue̩l fʼo̩la Jihofa du ka ñw amone̩ ku ma bi onu ugbo-wñ le̩.
1SA,8,11,"I kakini, Alu kʼonu kʼi ajʼo̩fe̩-me̩ ache me̩ de̩: i akʼamo̩ma-me̩ e̩ne̩ke̩le̩ jo̩ tod o̩kogu o̩kogu-wñ kpai todu kʼama ki chʼamananya-wñ kpai todu ku ma ki fule tʼo̩kogu-wñ o̩gba;"
1SA,8,12,"i la achi amagboji one̩ icham nyʼo̩gwo̩ko̩ icham nyʼo̩gwo̩ko̩ kpai amagboji one̩ ooje ooje ñw o̩la-wñ; abo iche̩ka la alʼuche̩-wñ, iche̩ka ak ʼe̩wñ oko-wñ wʼunyi, abo iche̩ka la ache e̩wñ ido̩na ogu-wñ kpai ane̩ okogu-wñ."
1SA,8,13,"Tak i akʼamo̩ma-me̩ onobule̩ ku ma chʼotulale ñw u, ku ma hi uje̩wñ ñw u, ku ma ño̩ che e̩wñ ayaga ñw u."
1SA,8,14,I agba ane̩ uche̩-me̩ kpʼuche̩ achiwebe̩te̩ma-me̩ kpai uche̩ oli o̩lif-me̩ e-o̩me̩me̩le̩ kʼi mʼu ko ñw abuko̩lo̩-wñ.
1SA,8,15,"I la agba ukpe̩gwa ukpe̩gwa e̩wñ e̩yo̩-me̩ kpai uche̩ achiwebe̩te̩ma-me̩, oñ i ako ñw amonoji-wñ kpʼabuko̩lo̩-wñ."
1SA,8,16,I agba amadu-me̩ e̩ne̩ke̩le̩ kpʼamadu-me̩ onobule̩ kpʼabokolobia-me̩ ki nyo̩ kpʼamo̩ke̩ke̩te̩-me̩ oñ i ane̩ ma chʼuko̩lo̩-wñ.
1SA,8,17,"I la ako ukpe̩gwa ame̩wño̩re̩-me̩ egini, oñ ame̩ onugo amud amadu-wñ."
1SA,8,18,"O̩jo̩ le̩ ame̩ akwa noj onu ku me̩ du ñw o̩la-me̩-i, Jihofa muda adohi ñwu me̩ o̩jo̩ le̩ n."
1SA,8,19,"Amone̩ le̩ muda ko̩ egbʼomu Samiue̩l; oñ ma kakini, O̩da! One̩ ajʼonu-wa chuu,"
1SA,8,20,"kʼawa ki ño̩ dab abo uche̩ichi ki bo̩ chaka, todu kʼonu-wa ki kajo̩ wa, kʼi laño̩ tʼuwa o̩gba kʼi jʼogu todu wa."
1SA,8,21,"Tak abu ku Samiue̩l fʼo̩la amone̩ le̩ du gbo̩, i mʼu du ka nyu Jihofa eti."
1SA,8,22,"Taku Jihofa ka ñwu Samiue̩l kakini, Gbʼomu-ma, kʼe̩ mʼonu du ñwu ma. Taku Samiue̩l ka ñw aboke̩le̩ Israe̩l kakini, E̩ne̩ne̩ne̩ne̩ ki lo tʼunyo̩ja-wñ."
1SA,9,1,"Oñ e̩ne̩ Be̩njamin oka do̩mo̩ kʼodu-wñ ko̩ Kish, o̩ma Abie̩l i che, o̩ma Zero̩r, o̩ma Be̩ko̩rat, o̩ma Aña. E̩ne̩ Be̩njamin ki chʼagbiti ogu i che."
1SA,9,2,"I la nʼo̩ma e̩ne̩ke̩le̩ kʼodu-wñ ko̩ So̩l imo̩to̩ okolobia e̩gbo̩gbo̩ i che, i nʼe̩ne̩ du ef amo̩ma Israe̩l kʼi chʼuto̩ eju tʼowñ le n. Akwʼojika-wñ nyʼate̩ oñ i du gba tʼamone̩ le̩ du le."
1SA,9,3,"Oñ amo̩ke̩ke̩te̩ Kish, ata So̩l, lenyo̩. Taku Kish ka ñwu So̩l, o̩ma-wñ kakini, E̩ mʼaduʼka du fai, kʼe̩ kwane̩ kʼe̩ nyʼatene amo̩ke̩ke̩te̩ le̩."
1SA,9,4,"Tak i lale gu ef ane̩ uwo Ifraim kpai ane̩ Shalisha du. Ma muda li ma n; oñ ma lale gu ef ane̩ Shaalim du, ma la jʼo̩mo̩ n. Tak i lale gu ef ane̩ abo Be̩njamin du ma muda li ma n."
1SA,9,5,"E̩gba ku ma lewa ane̩ Zuf, So̩l ka ñw adu-wñ kʼi dʼugbo-wñ le̩ kakini, Wa kʼa dabi, tode̩gba kʼe-amo̩ke̩ke̩te̩ ma ñʼawʼata-mi eju ge̩ n, kʼi achane̩ edejiji wa."
1SA,9,6,"Tak i dohi ñw u kakini, Go ta, e̩ne̩ O̩jo̩ʼka dʼewo-i, e̩ne̩ ku ma bʼojima mʼo̩ i che; e̩wñ du kʼi aka awache̩ chuu. A ki nyʼo̩mo̩ ta; ikani i neke ka ule̩ e̩wñ kʼa ale-i ñw a."
1SA,9,7,"Taku So̩l ka ñw adu-wñ kakini, Ama, iche̩wñ kʼa le fa? E̩wñ a adu wa ñw e̩ne̩ le̩? Todu uje̩wñ ef ikpa-wa takpa me̩. I la nʼe̩wñ ele du kʼa adu wa ñw e̩ne̩ O̩jo̩ le̩ n: e̩wñ a ane̩?"
1SA,9,8,"Tak adu le̩ dohi ñwu So̩l ge̩ kakini, Go, u chenʼukpe̩le̩ o̩ko̩ she̩ke̩l ajifa ef o̩wo̩-mi, e-le̩ nadu ñw e̩ne̩ O̩jo̩-i, kʼi ka o̩na-wa ñw a."
1SA,9,9,"Oj ane̩ Israe̩l akwoubi, e̩gba kʼone̩ anyʼatʼO̩jo̩ ene ab i aka de̩ kakini, Lewa, kʼa nyʼugbo agane̩; todu e̩ne̩ ku ma do̩ ka kʼakache̩ abajo̩-i, akwoubi ma dʼo̩ ka kʼagane̩."
1SA,9,10,"Taku So̩l ka ñw adu-wñ kakini, E̩ ka nyo̩ gbe̩, lewa kʼa lo ke. Abe̩le̩ ma nyʼewo ugbo kʼe̩ne̩ O̩jo̩ le̩ de̩."
1SA,9,11,"Oñ abu ku ma ate̩gu nyʼewo le̩ ma de kpʼabimo̩to igbe̩le̩ ku ma dufu nyʼakpʼomiofo, oñ ma tʼuma ene kakini, Agane̩ le̩ dʼemi?"
1SA,9,12,"Tak abo le̩ dohi ñwu ma kakini, Go, owñ dʼO̩gba-we̩ le̩; hiane̩ alo ke, todu eñini-i i gudu wʼef ewo-i; todu amone̩ emi chenʼiche̩bo̩ ku ma che oj otete le̩ eñini."
1SA,9,13,"Ababa ku me̩ mugudu wʼef ewo, ame̩ aliʼu o̩gba tak i nyʼoj otete le̩ kʼi je̩ e̩wñ; todu amone̩ jʼaje̩ e̩wñ tak i wa n, todu owñ akadua bʼe̩wñ iche̩bo̩ le̩ ma; ubi le̩ tak abo ku ma do̩ ma wa aje̩. Todule̩ me̩ nate̩gu nyʼo̩mo̩ fai; todu iko-i oñ me̩ aliʼu."
1SA,9,14,"Taku ma mute̩gu nyʼewo le̩, oñ abu ku ma mugudu wʼef ewo, go, Samiue̩l kpejurʼuma awa kʼi te̩gu nyʼotete le̩."
1SA,9,15,"E̩gba ki bʼonu ku So̩l awa-i, Jihofa mu Samiue̩l eti bi, kakini,"
1SA,9,16,"Ame̩ru iko-i o̩na, omi akpʼone̩ kwʼoj ane̩ Be̩njamin wʼugbo we̩, tak uwe̩ abʼekpo tʼo̩ oji kʼi chʼe̩nuto̩gba abo-mi, Israe̩l; owñ le̩ ajadu amone̩-mi kwef o̩wo̩ abo Filistia; todu u rʼeju da go amone̩-mi me̩, todabu kʼukwa-ma tʼumi eti."
1SA,9,17,"Tak e̩gba ki Samiue̩l fu So̩l li, Jihofa ka ñw u kakini, Go, e̩ne̩ kʼomi kʼo̩la-wñ ñw e̩ le̩ de̩! E̩ne̩-i anʼo̩da amone̩-mi."
1SA,9,18,"Taku So̩l te̩me̩ru Samiue̩l alaku le̩, oñ i kakini, Agba, e̩ ka ñwu mi ugbo kʼunyi agane̩ le̩ de̩."
1SA,9,19,"Taku Samiue̩l dohi ñwu So̩l kakini, Omi, agane̩ le̩ de̩; mute̩gu tʼumi o̩gba nyʼugbo otete le̩, todu uwe̩ aje̩ e̩wñ kpʼomi eñini; odudu tak u naje̩ ñw e̩ lo, oñ naka e̩wñ du kʼi dʼe̩do̩-we̩ ñw e̩."
1SA,9,20,"I la chʼe-amo̩ke̩ke̩te̩-we̩ ku ma lenyo̩ enyike̩ta le̩, e̩ ki dʼibe tʼe-ma n; todu ma fʼuma li me̩. E̩ne̩ oñ e̩wñ du kʼabo Israe̩l ñeju-wñ dʼugbo-wñ ta? I chʼuwe̩ kpʼabo unyi ata-we̩ n?"
1SA,9,21,"So̩l dohi kakini, I chʼe̩ne̩ Be̩njamin omi che n? I chʼabo o̩lo̩pu ki nya ef o̩lo̩pu o̩lo̩pu Israe̩l u che n? Unyi ata-mi la chʼe-ki nya tʼunyi du ef o̩lo̩pu Be̩njamin le n? Abile kʼe̩ ka abe̩le̩ ñwu mi?"
1SA,9,22,"Taku Samiue̩l mu So̩l kpʼadu-wñ du, oñ i mʼuma ko wʼef unyi ugbo kʼabononojo aru, i la je̩ ñwu ma gugu ugugu ojima ki tule ef abo ku ma do̩ wa, abo le̩ la dab one̩ ogue̩gwa."
1SA,9,23,"Taku Samiue̩l ka ñw e̩ne̩ ki ahi o̩je̩ kakini, Mʼukpe̩ kʼu du ñw e̩ e-kʼu ka ñw e̩ kakini, Mʼu du gugu o̩wo̩ʼka ugbo-we̩ le̩ du wa."
1SA,9,24,"Tak e̩ne̩ ki ahi o̩je̩ mʼuta e̩la le̩ du kpʼe̩wñ ki dʼoji-wñ, i la mʼu du gugu o̩gba So̩l. Oñ i kakini, Go, e-ku ma do̩wo̩mo̩ tane̩ le̩ de̩! mʼu du gugu o̩gba-we̩ kʼe̩ je̩; todabu ku ma fʼu de tane̩ ñw e̩ gbogbo wʼiko ku ma date̩, todu u kakini, U fʼamone̩ do̩ wa me̩. Abe̩le̩ So̩l bi Samiue̩l je̩ e̩wñ o̩jo̩ le̩."
1SA,9,25,"Oñ e̩gba ku ma mugwo̩ru otete le̩ wʼef ewo, i choluka kpai So̩l oj o̩pata unyi."
1SA,9,26,"Taku ma takpa kwane̩; oñ i lewatu abu kʼo̩jo̩ añwa bulubulu, Samiue̩l do̩ So̩l wʼoj o̩pata unyi le̩ kakini, Kwane̩, kʼu fʼe̩ kpe̩ kwʼemi alo. Taku So̩l kwane̩, oñ amameji ledufu, owñ kpai Samiue̩l."
1SA,9,27,"Oñ abu ku ma agwo̩ru ugbo alo̩me̩ ewo le̩, Samiue̩l ka ñwu So̩l kakini, Ka ñw adu-i kʼi dʼo̩gba anede wa (oñ i le), uwe̩ ki muda dago yo̩o̩ ta, kʼomi aje̩ ñw e̩ gbʼo̩la O̩jo̩."
1SA,10,1,"Taku Samiue̩l mʼuli ekpo du, i la mʼu du danyʼoji-wñ, oñ i dʼalu kʼalu-wñ, i kakini, I cheka kʼO̩jo̩ fʼekpo ba tʼuwe̩ oji kʼe̩ mud e̩nuto̩gba e̩wñ o̩gu-wñ de̩ n?"
1SA,10,2,"E̩gba kʼe̩ kwo bʼumi te̩ eñini-i, uwe̩ ali aboke̩le̩ meji ugbo ojinoji Reche̩l, aio̩me̩ Be̩njamin Ze̩lza; oñ abo le̩ aka ñw e̩ kakini, Ma fʼamo̩ke̩ke̩te̩ kʼe̩ nyʼatene le̩ li me̩; e̩ la go, e-amo̩ke̩ke̩te̩ le̩ awʼata-we̩ eju ge̩ n, ejiji e-we̩ i ada kakini, Ab u nache e-o̩ma-mi ta?"
1SA,10,3,"Tak uwe̩ akwʼo̩mo̩ tej o̩gba alo, oñ uwe̩ awʼugbo oli ok Tebo̩r; o̩mo̩ one̩ me̩ta ku ma ate̩gu nyʼugbo O̩jo̩ Be̩te̩l ade̩ kpʼuwe̩, oka anʼamo̩ma ewo me̩ta, omune̩ anʼakala me̩ta, oñ e̩ne̩ omune̩ anʼaiko omi achiwebe̩te̩ma."
1SA,10,4,"Ama la agwʼe̩, ku ma la akʼakala meji ñw e̩ e-kʼuwe̩ agba o̩wo̩-ma."
1SA,10,5,"Ubile̩ tak uwe̩ awʼugbo uwo e-O̩jo̩, ugbo kʼamisoja abo Filistia uche̩ʼka jo̩ le̩. Oñ e̩gba kʼe̩ lewa ewo o̩mo̩, uwe̩ ade kpʼuche̩ amakache̩ʼka ku ma agwo̩ru kwo̩j otete le̩ awa, ubo̩ kpʼeicha kpʼalige̩ta kpʼumolo ajʼo̩gba-ma; ma la anʼache̩ aka."
1SA,10,6,"Oñ Afu Jihofa awa bʼuwe̩ ma ukpahiu ukpahiu, tak uwe̩ abʼuma kache̩, uwe̩ la arida amud e̩ne̩ omune̩."
1SA,10,7,"Oñ e̩gba kʼujiwe kʼu ka-i lewa bʼuwe̩ ma, uwe̩ ki che alu ki tʼuwe̩ o̩wo̩; todu O̩jo̩ dʼugbo-we̩."
1SA,10,8,"Tak uwe̩ agwo̩ru tʼumi o̩gba nyi Gilgal; e̩ la go, omi agwo̩ru wʼugbo-we̩ kʼu fʼiche̩bo̩ e̩gujo che, kpai iche̩bo̩ ure̩do̩. Uwe̩ ki jʼo̩jo̩ mebie o̩mo̩ gbogbo tak u wʼugbo-we̩, kʼu ñʼuwe̩ e̩wñ kʼuwe̩ ache."
1SA,10,9,"Oñ abe̩le̩ abu kʼi mubidagba kʼi kwo bu Samiue̩l te̩, O̩jo̩ mʼe̩do̩-wñ rida ojoji; oñ ujiwe e̩wñ-i chaka wache o̩jo̩ le̩."
1SA,10,10,"Tak e̩gba ku ma lewa ugbo uwo o̩mo̩, go, uche̩ amakache̩ʼka de kpai owñ; tak Afu O̩jo̩ lewa bʼowñ ma ukpahiu ukpahiu, oñ i kwokache̩ ef uma."
1SA,10,11,"Oñ i lewatu e̩gba kʼabo du ku ma mʼo̩ akwoubi fʼu li, ma kakini, Go, i akache̩ manyʼamakache̩, tak amone̩ le̩ ka ñw o̩la-ma kakini, E̩wñ chʼe-ki wache o̩ma Kishi-i ta? So̩l ño̩ dʼef amakache̩ ge̩?"
1SA,10,12,"Tak e̩ne̩ʼka ki dʼugbo le̩ dohi, oñ i kakini, E̩ne̩ la chʼata-ma ta? Todule̩ i mud ita kakini, So̩l ño̩ dʼef amakache̩ ge̩?"
1SA,10,13,"Tak e̩gba kʼi fʼache̩ ka kpoji, i lewa uña otete le̩."
1SA,10,14,"Tak efu So̩l oka ka ñw u kpai adu-wñ kakini Ugbo me̩ le tu? Tak i kakini, I chʼoko efeju amo̩ke̩ke̩te̩ n? Tak e̩gba ki mune̩ rʼuwa eju ka kʼa ñʼali ma ge̩ n, a lewa ugbo Samiue̩l."
1SA,10,15,"Tak efu So̩l le̩ kakini, Narodubʼe̩ kʼe̩ ka ñwu mi e̩wñ ki Samiue̩l ka ñw e̩."
1SA,10,16,"Taku So̩l ka ñw efu-wñ le̩ kakini, I ka ñw a ejugede pee ka ku ma fʼamo̩ke̩ke̩te̩ le̩ li me̩. I muda ka o̩la o̩fe̩ ojane̩ e-ku Samiue̩l ka le̩ ñw u n."
1SA,10,17,Taku Samiue̩l fʼamone̩ le̩ do̩ jeju ñwu Jihofa Mizpa;
1SA,10,18,"oñ i ka ñw amo̩ma Israe̩l kakini, Abu ku Jihofa O̩jo̩ e-Israe̩l ka de̩ kakini, Omi mʼIsrae̩l du kwʼIjipti wa, u laño̩ gba me̩ kwef o̩wo̩ abo Ijipti kpai kwef o̩wo̩ abo ojane̩ ojane̩ du ku ma fʼume̩ kpama le̩."
1SA,10,19,"Ame̩ muda ko̩ O̩jo̩-me̩ eñini; owñ onugo la ajadu me̩ kwef e̩bie̩ne̩-me̩ kpai o̩pe̩cha-me̩ chaka; me̩ la ka ñw u kakini, Chai onu oñ e̩ du ñw a. Todule̩ me̩ nakʼo̩la-me̩ wa jo̩ o̩gba Jihofa fai, o̩lo̩pu o̩lo̩pu-me̩, kpai icham nyʼo̩gwo̩ko̩ icham nyʼo̩gwo̩ko̩-me̩."
1SA,10,20,"Abe̩le̩ Samiue̩l mʼo̩lo̩pu o̩lo̩pu Israe̩l chaka ko me̩ru, oñ ma mʼo̩lo̩pu Be̩njamin du."
1SA,10,21,"Tak i mʼo̩lo̩pu Be̩njamin du me̩ru, akwo̩ra unyi akwo̩ra unyi; tak i mʼabunyi Matrait du; oñ i mu So̩l, o̩ma Kish, du. Ama e̩gba ku ma tejane̩-wñ, ma liʼu n."
1SA,10,22,"Todule̩ ma ño̩ tu Jihofa ene ge̩ kakini, One̩ ño̩ bo̩ kʼi awʼemi ta? Taku Jihofa dohi kakini, Go, i dʼo̩la-wñ maja ef ane̩-me̩ kʼi jo̩-i."
1SA,10,23,"Taku ma fule nyʼadʼu kwʼo̩mo̩ wa; oñ e̩gba kʼi dago ef amone̩ le̩, i gba tʼe̩ne̩ du ef amone̩ le̩ le akwo ojika-wñ nyate̩."
1SA,10,24,"Taku Samiue̩l ka ñw amone̩ le̩ chaka kakini, Me̩ li e̩ne̩ ku Jihofa chi-i, kʼe̩ne̩ du ma dab owñ ef amone̩-i n? Tak amone̩ le̩ du fʼo̩ga chi, oñ ma kakini, Oji onu ki gbo kala kala!"
1SA,10,25,"Taku Samiue̩l ka ñw amone̩ le̩ alu kʼo̩fe̩ ojane̩ le̩ ade̩, oñ i fʼu ko̩ nyʼef ubuku, oñ i mʼu du te̩ o̩gba Jihofa. Taku Samiue̩l je̩ ñw amone̩ chaka kwʼo̩mo̩ le, e̩ne̩ne̩ne̩ne̩ le tʼunyi-wñ."
1SA,10,26,"Oñ So̩l le̩ tʼunyi-wñ Gibea; abogu kʼO̩jo̩ dʼo̩wo̩ che ma e̩do̩, le bʼowñ."
1SA,10,27,"Ama amo̩ma ebili iche̩ka kakini, Ab e̩ne̩-i ale kʼi ajadu wa? Oñ ma chʼe̩de̩te̩ ñw u, ma la dʼe̩wñ ele wa ñw u n, i muda fʼeti chʼo̩hialigbo̩ e-le̩."
1SA,11,1,"Oñ Nehash e̩ne̩ Amo̩n le̩ lewa, i la kpala nyu Jebe̩sh-gilead. Tak aboke̩le̩ Jebe̩sh chaka ka ñwu Nehash kakini, Fʼalo che kpai awa tak a arʼuwe̩."
1SA,11,2,"Taku Nehash e̩ne̩ Amo̩n le̩ ka ñwu ma kakini, Ab i ade̩ tak u nache kpai ame̩ de̩ kakini, Eju-me̩ awo̩to̩ du ki kpo̩fo̩; tak u namʼu du te̩ ki chʼina abʼoji abo Israe̩l du ma."
1SA,11,3,"Tak abogijo Jebe̩sh ka ñw u kakini, Fʼo̩jo̩ mebie da ñw a, kʼa fʼamonuche̩ kpe̩ nyʼugbo du alo̩me̩ ane̩ Israe̩l; tak e̩gbale̩, iche̩wñ ki ma nʼe̩ne̩ du kʼi ajadu wa n, a adufu wʼugbo-we̩."
1SA,11,4,"Tak amonuche̩ lewa Gibea e-So̩l, oñ ma mʼo̩la-i du ka nyʼamone̩ le eti; tak amone̩ le̩ chʼomu-ma nyʼale̩, oñ ma kworaku."
1SA,11,5,"Me̩ la go So̩l tʼamokuno̩ ubi kwʼo̩ko o̩mo̩ awa. Taku So̩l kakini, E̩wñ chʼamone̩ aku-i? Taku ma mʼo̩la abo Jebe̩sh le̩ du ka ñw u."
1SA,11,6,"Tak e̩gba kʼi gbʼo̩la-i, Afu O̩jo̩ lewa bu So̩l ma oñ uwe̩do̩-wñ mutajo tabale."
1SA,11,7,"Tak i mʼamokuno̩ meji ko̩, i la fʼunu kpanya jo̩, oñ i mʼu ko nyʼamonuche̩ o̩wo̩ kʼi kpe̩ ma nyʼugbo du ane̩ Israe̩l. I kakini, E̩ne̩ ki ma dufu atu So̩l kpai Samiue̩l ubi n, mak abe̩i ma ache amokuno-wñ! Tak ailo Jihofa lewa bʼamone̩ le̩ ma, oñ ma dufu wa e̩re̩ kate."
1SA,11,8,"Tak i fuma kaluka Be̩ze̩k, oñ amo̩ma Israe̩l che icham nyʼo̩gwo̩ko̩ oli me̩fa, aboke̩le̩ Juda la che icham nyʼo̩gwo̩ko̩ ogue̩gwa."
1SA,11,9,"Taku ma ka ñw amonuche̩ ku ma wa le̩ kakini, Abu kʼame̩ aka ñw abo Jebe̩sh-gilead le̩ de̩: kakini, O̩na, iko kʼolu akpa nyʼane̩, me̩ afʼujadu ne̩. Tak amonuche̩ le̩ lewa ka ñw abo Jebe̩sh-gilead; oñ e̩do̩-ma bo̩."
1SA,11,10,"Todule̩ abo Jebe̩sh kakini, O̩na a adufu wa ñwu me̩, taku me̩ ache wa alu du ki rʼume̩ eju."
1SA,11,11,"Oñ abe̩le̩ o̩jo̩ñwa-wñ, So̩l la mʼamone̩ le̩ ko jo̩ uche̩ me̩ta; oñ ma lewa alumeji uru le̩ ide inajo̩, oñ ma fʼabo Amo̩n gwoda gbogbo tak olu kpa nyʼane̩. Oñ i lewatu abo ki bo̩ mukpatuka, i chaka chʼone̩ meji bo̩ jʼugbo kate ge̩ n."
1SA,11,12,"Tak amone̩ le̩ ka ñwu Samiue̩l kakini, E̩ne̩ kakini, So̩l aje̩ onu wa? Mʼabo le̩ ko wa kʼa fʼuma kpa."
1SA,11,13,"Taku So̩l kakini, Ma adʼe̩ne̩ kate kpa eñini-i n; todu eñini Jihofa fʼujadu che ef Israe̩l."
1SA,11,14,"Taku Samiue̩l ka ñw amone̩ le̩ kakini, Lewa kʼa nyi Gilgal, kʼa dʼo̩fe̩ ojane̩-i nyane̩."
1SA,11,15,"Tak amone̩ le̩ chaka nyi Gilgal; oñ Gilgal o̩mo̩ ma du So̩l jʼonu o̩gba Jihofa; o̩mo̩ le̩ ma laño̩ ko e̩wñ iche̩bo̩ ure̩do̩ wa che o̩gba Jihofa: o̩mo̩ ge̩, So̩l kpai aboke̩le̩ Israe̩l chaka gwo̩guyo̩ tabale."
1SA,12,1,"Taku Samiue̩l ka ñw abo Israe̩l chaka kakini, Go, omi gbʼomu-me̩ ef e̩wñ du ku me̩ ka ñwu mi me̩, u la fʼonu che kʼi ne me̩."
1SA,12,2,"Me̩ ño̩ go ke, onu le̩ do̩mo̩ alule̩ o̩gba-me̩-i; omi chʼogijo, iloji-mi la chʼefufu; me̩ la go, amo̩ma-mi jʼugbo-me̩. Omi la nʼule̩-mi ale eju-me̩ akwʼo̩jo̩ okolobia-mi gbogbo wʼeñini kide̩."
1SA,12,3,Omi dago-i: me̩ gbibenu nyʼumi o̩gba Jihofa-i kpai o̩gba e̩ne̩-wñ kʼi fʼekpo ba tʼo̩ oji-i. O̩kokuno̩ e̩ne̩ omi du? Abe̩k o̩ke̩ke̩te̩ e̩ne̩ omi du? Abe̩k e̩ne̩ omi chʼo uji? E̩ne̩ omi fʼu kpama? E̩ne̩ omi gba o̩ko̩ ugwa o̩wo̩-wñ kʼu du yʼo̩la-mi eju? Kʼu nadu dabi wa ñwu me̩.
1SA,12,4,"Taku ma kakini, Uwe̩ chʼuwa uji n, e̩ la kpa wa ma n, uwe̩ la gba e̩wñ du o̩wo̩ e̩ne̩ du n."
1SA,12,5,"Tak i ka ñwu ma kakini, Jihofa chʼe̩ne̩ kʼi agbʼibenu nyʼume̩, e̩ne̩ kʼi fʼekpo batʼo̩ oji-i ño̩ chʼe̩nibenu eñini-i, ka kʼame̩ li e̩wñ du ef o̩wo̩-mi n. Taku ma kakini, Owñ le̩ chʼe̩nibenu."
1SA,12,6,"Taku Samiue̩l ka ñw amone̩ le̩ kakini, Jihofa chʼe̩ne̩ kʼi chi Mose̩s kpai Aro̩n, kʼi ño̩ mʼamata-me̩ ko kwʼojane̩ Ijipti wa."
1SA,12,7,"Todule̩ me̩ kwodago yo̩o̩ fai ta, kʼu nagbo̩ko̩bʼume̩ eju Jihofa, lugbo e̩wñ o̩kpakpa du ki Jihofa che, owñ chʼe-kʼi che ñw ame̩ kpai amata-me̩."
1SA,12,8,"E̩gba ku Jeko̩b lewa Ijipti, kʼamata-me̩ la kwado̩ Jihofa, e̩gbale̩ Jihofa fu Mose̩s kpai Aro̩n kpe̩ wa. Ama le̩ kʼamata-me̩ kwʼIjipti dufu, oñ i je̩ ñwu ma dodo ugbo-i."
1SA,12,9,"Ama ma fu Jihofa O̩jo̩-ma gbe̩nyo̩; oñ i mʼuma ko ta tef o̩wo̩ Sise̩ra kʼi chʼagboji abogu Hazo̩r, kpai tef o̩wo̩ abo Filistia, kpai tef o̩wo̩ onu Moab, oñ abo le̩ kogu bʼama."
1SA,12,10,"Taku ma kwado̩ Jihofa oñ ma kakini, A f ʼadure ta, todabu kʼa tu Jihofa no̩ kʼa re̩ amiBeal kpai Ashtaro̩t. E̩ muda mʼuwa gba kwef o̩wo̩ ame̩nebi-wa fai, tak a arʼe̩."
1SA,12,11,"Taku Jihofa fu Je̩rubeal kpai Barak, kpai Je̩fta kpai Samiue̩l kpe̩ wa, oñ i mʼume̩ gba bʼef o̩wo̩ ame̩nebi-me̩ te̩ o̩wo̩ tʼo̩wo̩ du; oñ me̩ kwododo to̩ko̩o̩."
1SA,12,12,"Tak e̩gba ku me̩ li ka ku Nehash, onu amo̩ma Amo̩n, lewa kʼi ko bʼume̩ ame̩ ka ñwu mi kakini, O̩da, chai onu ki nʼo̩da wa; Jihofa O̩jo̩-me̩ la chʼonu-me̩ e̩gbale̩."
1SA,12,13,"Todule̩ me̩ nago onu ku me̩ du-i, owñ chʼe-ku me̩ la bi ebi-wñ le̩; me̩ la go Jihofa mʼonu du gugu kʼi nʼo̩da-me̩ me̩."
1SA,12,14,"Iche̩wñ ku me̩ railo Jihofa, ku me̩ la arʼo̩, ku me̩ la agbʼomu-wñ, ku me̩ ma lañurʼo̩la alu Jihofa n, taku tʼame̩ tʼonu kʼi ne̩ me̩ achʼamatu Jihofa O̩jo̩-me̩ ubi alo waa;"
1SA,12,15,"ama iche̩wñ ku me̩ ma gbo̩ omu Jihofa n, ku me̩ la lañu rʼo̩la alu Jihofa, e̩gbale̩ o̩wo̩ Jihofa achʼagwunyu me̩ alu kʼi gwunyʼamata-me̩."
1SA,12,16,Todule̩ me̩ kwodago choo fai taku me̩ li e̩wñ inaina ku Jihofa ache eju-me̩-i.
1SA,12,17,"Eñini chʼiko ku ma kpa o̩ka wit in? Nakwado̩ Jihofa kʼi je̩ ñw akpabana ko̩la, kʼomi ki lo̩, kʼame̩ ki ma, kʼame̩ ki li ka kʼe̩wñ bibi ku me̩ che eju Jihofa onu ku me̩ bi ñw o̩la-me̩ le̩ tabale̩."
1SA,12,18,Abe̩le̩ Samiue̩l kwado̩ Jihofa; taku Jihofa je̩ ñw akpabana ko̩la kʼomi ojale ki lo̩ o̩jo̩ le̩. Oñ amone̩ le̩ chaka railo Jihofa kpai Samiue̩l tabale̩.
1SA,12,19,"Tak amone̩ le̩ chaka ka ñwu Samiue̩l kakini, Fʼologu che bo̩ Jihofa O̩jo̩-we̩ tod amadu-we̩-i kʼa we eku; todu a ño̩ mʼe̩bie̩ne̩-i du manyʼadure-wa chaka, owñ chebi onu kʼa bi le̩."
1SA,12,20,"Taku Samiue̩l ka ñw amone̩ le̩ kakini, Me̩ ki railo n; ame̩ fʼe̩bie̩ne̩-i du che mana; i chaka dʼabe̩le̩ me̩ ki la rida bʼe̩tu Jihofa ubi te̩ n, me̩ ki muda re̩ Jihofa kpai e̩do̩-me̩ chaka;"
1SA,12,21,"me̩ ki la muna tʼo̩wo̩ʼka n; me̩ ki tʼe̩wñ ofofo ki ma nʼile n, ki ma la agbʼone̩ n, ubi n, todu e̩wñ le̩ chaka chʼo̩wai."
1SA,12,22,"Todu Jihofa jʼatʼamone̩-wñ no̩ tinyo̩ n, todu odu-wñ ki tabale, todabu ki nyo̩ Jihofa eju kʼi ko me̩ che amone̩ ñw o̩la-wñ."
1SA,12,23,"Anubi le̩ ge̩, i bo̩ tʼe-mi, ewe echadua todu me̩, kʼu du Jihofa re, e-le̩ ki jiji rʼumi. Omi muda ako̩ me̩ lo̩na ki nyo̩ ogbolo."
1SA,12,24,"Chai erailo me̩ narailo Jihofa dee, ku me̩ la rʼo̩ kpai e̩do̩-me̩ chaka ochochi; todu me̩ nafʼibe e̩wñ inaina kʼi che ñwu me̩ lo."
1SA,12,25,"I muda che̩wñ ku me̩ ache e̩wñ bibi alo waa, ame̩ alenyo̩, tʼame̩ tʼonu-me̩."
1SA,13,1,"So̩l la jʼonu o̩do̩ʼka; tak e̩gba kʼi fʼonu Israe̩l je̩ o̩do̩ meji,"
1SA,13,2,"So̩l fʼaboke̩le̩ Israe̩l icham nyʼo̩gwo̩ko̩ me̩ta chi ñw o̩la-wñ; ef abo le̩ one̩ icham nyʼo̩gwo̩ko̩ meji jʼugbo So̩l Mikmaah kpai oj uwo Be̩te̩l, oñ one̩ icham nyʼo̩gwo̩ko̩ jʼugbo Jo̩natan Gibea e-Be̩njamin. Oñ i je̩ ñw e̩ne̩ne̩ne̩ne̩ ef amone̩ kibo̩ kʼi le tʼunyabo-wñ."
1SA,13,3,"Taku Jo̩natan fʼuche̩ amisoja abo Filistia ku ma jo̩ Geba gwo, oñ abo Filistia gbo̩. Taku So̩l fʼo̩kakachi fa ugbo du ane̩ le̩ kakini, AmaHibru ki nagbo̩!"
1SA,13,4,Oñ abo Israe̩l chaka gbo̩ ka ku So̩l fʼuche̩ amisoja abo Filistia le̩ gwo; ma ño̩ gbo̩ ka kʼabo Filistia ahihie̩ne̩ abo Israe̩l. Taku ma fʼamone̩ le̩ do̩ wʼugbo So̩l Gilgal.
1SA,13,5,"Abo Filistia la kʼo̩la-ma wajo̩ ku ma jogu kpai abo Israe̩l, o̩kogu-ma chʼicham nyʼo̩gwo̩ko̩ ogue̩gwa, amananya che icham nyʼo̩gwo̩ko̩ me̩fa, uwewe amone̩-ma la dab e̩lanyi ki dʼeti ohimini; oñ ma lewa jo̩ Mikmash, o̩wo̩ olodudu Be̩t-afe̩n."
1SA,13,6,"Tak aboke̩le̩ Israe̩l li ka kʼama kwotʼo̩ me̩, (todu amone̩ le̩ gane̩ n); tak amone̩ le̩ kʼo̩la-ma maja ef owo kpai ef etutu kpai akpolo okuta kpai ef ura kpai ef obuga"
1SA,13,7,"oñ abo Hibru iche̩kibo̩ mudaba Jordan tʼojane̩ Gad kpai Gilead; So̩l muda de̩ Gilgal ta, amone̩ chaka la nʼo̩la ega atʼo̩ ubi."
1SA,13,8,"Oñ i jʼo̩jo̩ mebie, alu kʼiko de̩ ku Samiue̩l da. Samiue̩l la wa Gilgal in; oñ amone̩ le̩ fiatuka bʼo̩ te̩."
1SA,13,9,"Taku So̩l kakini, Mʼe̩wñ iche̩bo̩ e̩gujo le̩ kpai e̩wñ iche̩bo̩ ure̩do̩ ko wʼugbo mi emi. Tak i fʼiche̩bo̩ e̩gujo che."
1SA,13,10,"Oñ i lewatu, abu kʼi fʼiche̩bo̩ e̩gujo le̩ che kpa ababa, go, Samiue̩l lewa; oñ So̩l kwodufu aledʼo, kʼi fʼu gwa."
1SA,13,11,"Taku Samiue̩l kakini, E̩wñ e̩ che-i? Oñ So̩l kakini, Abu kʼu li ka kʼamone̩ a fiatuka bʼumi te̩, kʼe̩ ma la wa iko kʼe̩ da n, kʼabo Filistia la kʼo̩la-ma dojo̩ Mikmash;"
1SA,13,12,"todule̩ u kakini, Fai abo Filistia agwo̩ru wa Gilgal abʼumi ma, u la gbo̩ko̩bo̩ Jihofa kʼi li mi eju ta n. Todule̩ u fʼeju kpolo che, oñ u fʼiche̩bo̩ e̩gujo che."
1SA,13,13,"Taku Samiue̩l ka ñwu So̩l kakini, Idada e̩ che le̩; e̩ la de uko̩ ku Jihofa O̩jo̩-we̩ te̩ le̩ n, owñ chʼe-kʼi ñwa ñw uwe̩ onugo; cho̩kpo̩ni fa-i Jihofa ma fʼo̩fe̩-we̩ ugbo abo Israe̩l lonyane̩ ogbegbele̩."
1SA,13,14,"Fai o̩fe̩-we̩ la anʼe̩rane̩ n Jihofa la fʼe̩ne̩ kʼi adʼalu kʼe̩do̩-wñ onugo de̩ tene ñw o̩la-wñ me̩. Jihofa la fuñwa ñw e̩ne̩ le̩ ka kʼi achʼe̩nuto̩gba abo-wñ, ukpe̩ kʼuwe̩ ma de e̩wñ ku Jihofa ñwa ñw e̩ le̩ n."
1SA,13,15,"Taku Samiue̩l kwane̩, oñ i kwo Gilgal nyi Gibea e-Be̩njamin."
1SA,13,16,"So̩l kpai Jo̩natan, o̩ma-wñ, kpai amone̩ ku ma jʼugbo-ma o̩mo̩ la kwogugu Geba e-Be̩njamin: abo Filistia muda ruru jo̩ Mikmash."
1SA,13,17,"Tak amakpunyifo̩ kwef uru abo Filistia wa uche̩ me̩ta; Uche̩ʼka rida tʼo̩na alenyi Ofra, tʼane̩ Shual;"
1SA,13,18,oñ uche̩ omune̩ rida tʼo̩na Be̩t-ho̩ro̩n; uche̩ omune̩ la rida lʼo̩na alo̩me̩ ki akpejurʼo̩go̩ Zeboim o̩wo̩ aje̩tachi o̩mo̩.
1SA,13,19,"One̩ ali agwalo̩ ugbo du ane̩ Israe̩l e̩gbale̩ n; todu abo Filistia kakini, Tode̩gba kʼabo Hibru agwʼugbada abe̩k o̩kwo̩ ñw o̩la-ma."
1SA,13,20,"Abo Israe̩l du gwo̩ru nyʼugbo abo Filistia, kʼe̩ne̩ne̩ne̩ne̩ kʼi no̩ aña-wñ, kpai uko̩che̩-wñ kpai e̩do̩-wñ kpai o̩pia-wñ."
1SA,13,21,Ma la arʼo̩me̩ o̩ko̩ me̩le̩ todu o̩pia kpai uko̩che̩ eno̩; e-o̩kwo̩ abalu me̩ta kpai odu chʼo̩ko̩ meji.
1SA,13,22,"Abe̩le̩ i lewatu, o̩jo̩ kʼogu chi le̩, ma li ugbada abe̩k o̩kwo̩ ef o̩wo̩ e̩ne̩ du ku ma jʼugbo So̩l kpai Jo̩natan le̩ n. Chai ugbo So̩l kpai Jo̩natan, o̩ma-wñ, ma liʼi."
1SA,13,23,Tak uche̩ amisoja abo Filistia ku ma dide o̩mo̩ ledufu nyʼugbo kʼo̩na lʼef o̩go̩ Mikmash.
1SA,14,1,"Oñ i lewatu o̩jo̩ʼka taku Jo̩natan, o̩ma So̩l, ka ñw okolobia kʼi anʼane̩ ogu-wñ kakini, Lewa, kʼa nyʼugbo abide abo Filistia ku ma jʼudaba o̩mo̩. I muda ka ñw ata-wñ n."
1SA,14,2,So̩l la gugu iba o̩wo̩ʼka Gibea ofʼoli po̩me̩grane̩t e-ki de̩ Migro̩n; oñ amone̩ ku ma jʼugbo-wñ dab one̩ ulo̩gwa;
1SA,14,3,"manyʼAhija, o̩ma Ahitub, o̩maye Ikabo̩d kʼi chʼo̩ma Finehas, o̩ma Ilai, atama Jihofa Shailo i che; i ne̩ e̩fo̩d o̩la. Amone̩ le̩ la ma ku Jo̩natan kwʼo̩mo̩ le n."
1SA,14,4,"Oñ agbagba o̩na o̩na ku Jo̩natan ache kʼi daba nyʼugbo abide abo Filistia le̩ okuta agogo dʼo̩wo̩ʼka-wñ, oñ okuta ago̩go̩ dʼo̩wo̩ ekeji-wñ: odu oka-wñ ko̩ Boze̩z, odu ekeji-wñ la ko̩ Sene."
1SA,14,5,"Okuta ago̩go̩ʼka le̩ dago go̩mugo̩mu o̩wo̩ o̩pata awohi, o̩gba Mikmash, oñ ekeji-wñ dʼo̩wo̩ o̩pata awo̩to̩ o̩gba Geba."
1SA,14,6,"Taku Jo̩natan ka ñw okolobia ki anʼane̩ ogu-wñ kakini, Lewa kʼa daba nyʼugbo abide abo e̩pi odukulu-i; ikani Jihofa ache uko̩lo̩ ñw a; todu i nʼe̩wñ du ki adu Jihofa hi ejadu lʼo̩wo̩ amone̩ n, dagba ma wewe, dagba ma de̩ ke̩."
1SA,14,7,"Tak e̩ne̩ ki anʼane̩ ogu-wñ ka ñw u kakini, E̩wñ du ki dʼe̩do̩-we̩ e̩ che: rida waa, go, omi dʼugbo-we̩ alu du kʼe̩do̩-we̩ neku."
1SA,14,8,"Taku Jo̩natan kakini, Go, awa adaba nyʼugbo abo-i, a adʼo̩la-wa te̩ ñwu ma ku ma ma."
1SA,14,9,"Iche̩wñ ku ma ka abe̩le̩ ñw a kakini, Dago o̩mo̩ gbʼe̩gba kʼa wʼugbo we̩; e̩gba le̩ a akwodago e̩gu-wa le̩, a la ate̩-gu nyʼugbo ma n."
1SA,14,10,"Ama iche̩wñ ku ma ka abe̩le̩ ñw a kakini, Mute̩gu wʼugbo wa; e̩gba le̩ tak a ate̩gu nyʼo̩mo̩; todu Jihofa mʼuma ko jʼef o̩wo-wa, e̩wñ ki la chʼujiwe ñw a la de̩."
1SA,14,11,"Tak ama meji dʼo̩la-ma te̩ kʼabide abo Filistia ki ma. Oñ abo Filistia kakini, Me̩ go, abo Hibru akwef ura ugbo ku ma kʼo̩la-ma maja dufu me̩."
1SA,14,12,"Tak aboke̩le̩ abide le̩ dohi ñwu Jo̩natan kpai e̩ne̩ kʼi nʼane̩-wñ le̩ kakini, Mute̩gu wʼugbo wa kʼa dʼe̩wñʼka ña me̩. Taku Jo̩natan ka ñw e̩ne̩ ki nʼane̩-wñ kakini, Tʼumi ubi waa; todu Jihofa mʼuma ko jʼef o̩wo̩ abo Israe̩l me̩."
1SA,14,13,"Taku Jo̩natan mʼe̩wo̩-wñ ko dʼane̩ te̩gu, oñ e̩ne̩ ki anʼane̩ ogu-wñ tʼo̩ ubi. Taku ma chane̩ e̩wane̩ o̩gba Jo̩natan, oñ e̩ne̩ ki nʼane̩ ogu-wñ le̩ tʼubi-wñ akpa ma."
1SA,14,14,"Oñ ekpa ku Jo̩natan kpʼe̩ne̩ ki nʼane̩ ogu-wñ kpa ma ejodudu i dabe̩ne̩ kʼone̩ ogu ku, ane̩ ugbo du ku ma jo̩ le̩ dabe̩ne̩ kʼukpe̩ji ikpoga."
1SA,14,15,Tak egagogodo lewa tef uni kpʼef uche̩ ef amone̩ le̩ chaka; abide kpʼabo ku ma kpʼane̩ fo̩ la ño̩ gagogodo ge̩; oñ ane̩ chane̩ emiejo. Abe̩le̩ egagogodo e-O̩jo̩ do̩mo̩.
1SA,14,16,"Tak abide So̩l Gibea e-Be̩njamin kejuru o̩me̩; me̩ la go, o̩wo̩ amone̩ le̩ jʼarida yo̩o̩ yo̩o̩."
1SA,14,17,"Taku So̩l ka ñw amone̩ ku ma jʼugbo-wñ kakini, Me̩ fʼabo-wa kaluka ku me̩ li e̩ne̩ kʼi kwʼef uwa. Oñ e̩gba ku ma fʼuma kaluka go, Jo̩natan kpai e̩ne̩ kʼi anʼane̩ ogu-wñ do̩mo̩ n."
1SA,14,18,"Taku So̩l ka ñw Abija kakini, Dʼakpati O̩jo̩ wa. Todu akpati O̩jo̩ dʼugbo amo̩ma Israe̩l iko le̩."
1SA,14,19,"Oñ i lewatu abu ku So̩l nako̩la ñw atama le̩, kʼe̩kuku ki dʼef uru abo Filistia nache nyo̩gba lo waa; taku So̩l ka ñw atama le̩ kakini, Mʼo̩wo̩-we̩ du."
1SA,14,20,"Oñ So̩l kpʼamone̩ ku ma jʼugbo-wñ chaka mudabi wa, oñ ma kwojʼogu. Me̩ la go, ugbada e̩ne̩ne̩ne̩ne̩ agwunyʼekeji-wñ, uchobi inaina i che."
1SA,14,21,"Oñ abo Hibru ku ma jʼugbo abo Filistia akwoubi, ku ma la le̩bʼuma nyʼef uru le̩, abo le̩ ño̩ murida tef abo Israe̩l ku ma jʼugbo So̩l kpai Jo̩natan."
1SA,14,22,"Abe̩le̩ ge̩, aboke̩le̩ Israe̩l chaka ku ma kʼo̩la-ma maja ane̩ uwo ku ma do̩ ko̩ Ifraim, e̩gba ku ma gbo̩ ka kʼabo Filistia ara me̩, abo le̩ ño̩ rano ma una una ef ogu le̩."
1SA,14,23,Abe̩le̩ Jihofa fʼabo Israe̩l jadu o̩jo̩ le̩: oñ ogu le̩ lale gu Be̩t-afe̩n du.
1SA,14,24,"I muda kpatane̩ ñw aboke̩le̩ Israe̩l o̩jo̩ le̩; todu So̩l fʼO̩jo̩ go̩ nʼamone̩ le̩, i kakini. E̩ne̩ du ki dʼuje̩wñ kadʼalu gbogbo tak olu eñini-i ki tunyʼane̩ kʼu la fʼache̩ o̩la-mi na ugbo ame̩nebi-mi-i, ama ki fʼu mu. Abe̩le̩ e̩ne̩ du ef amone̩ le̩ dʼuje̩wñ kadʼalu n."
1SA,14,25,Oñ amone̩ le̩ chaka wʼeti okoʼka; iño̩ la jʼane̩pe̩te̩ o̩mo̩.
1SA,14,26,"Oñ e̩gba kʼamone̩ le̩ lewa efoko le̩, go, iño̩ akito̩ wʼane̩. E̩ne̩ du muda hi o̩wo̩-wñ mʼalu n; todu amone̩ arailo ego̩ ku ma go̩ le̩."
1SA,14,27,"Jo̩natan muda gbo̩ e̩gba kʼata-wñ ñwañw amone̩ ugbo ego̩ kʼi go̩ le̩ n. Todule̩ i fʼo̩kpa ki dʼef o̩wo̩-wñ nadala oñ i dʼoji-wñ tunyʼapachi iño̩, tak i hi o̩wo̩-wñ mʼalu-wñ; oñ eju-wñ le̩ane̩."
1SA,14,28,"Tak e̩ne̩ʼka ef amone̩ le̩ dohi kakini, Ata-we̩ fʼO̩jo̩ go̩ nʼamone̩-i gbali kakini, E̩ne̩ du ki fʼuje̩wñ je̩ eñini kide̩ ama ki fʼu mu. O̩la amone̩ le̩ la chʼe̩da."
1SA,14,29,"Taku Jo̩natan kakini, Ata-mi mʼihianyi ko wa abʼane̩-i ma me̩; nagbo̩ko̩bʼuwe̩, me̩ go abu kʼeju-mi mune̩, todabu ku dʼiño̩-i re kadʼalu."
1SA,14,30,"Iche̩wñ kʼamone̩-i ma fʼe̩wñ je̩ alu ki rʼuma eju kwef ane̩ ame̩nebi-ma ku ma ko eñini-i, i ma nyo̩ tule nana n? tak ekpa ku ma ma kpʼabo Filistia ma nana tule n?"
1SA,14,31,Ma la fʼabo Filistia kpa o̩jo̩ le̩ akwo Mikmash gbogbo wa kad Aija-lo̩n. Uhia la fʼamone̩ le̩ hia tabale;
1SA,14,32,"tak amone̩ le̩ gwo̩ko̩ rʼane̩ kʼogu je̩, oñ ma mʼame̩wño̩re̩ egini kpai amokuno̩ kpai amo̩ma okuno̩ ko kpa jʼane̩pe̩te̩ o̩mo̩; amone̩ le̩ la muko je̩ manyʼe̩bie̩-wñ."
1SA,14,33,"Taku ma mudu ka ñwu So̩l kakini. Go, amone̩-i adu Jihofa re, owñ chʼe̩wñ ku ma je̩ manyʼe̩bie̩-wñ. Oñ i kakini, O̩wo̩ me̩ du tef ukpo aro̩kpo̩ le̩; fʼokuta elile li wʼugbo-mi eñini-i."
1SA,14,34,"Taku So̩l kakini, Me̩ fʼo̩la-me̩ kpatuka rʼef amone̩-i ku me̩ ka ñwu ma kakini, E̩ne̩ne̩ne̩ne̩ kʼi nadʼo̩kokuno̩-wñ wa, e̩ne̩ne̩ne̩ne̩ kʼi la dʼe̩wño̩re̩-wñ egini wa, ku ma fʼu kpa emi ku ma je̩; ku me̩ la we edu Jihofa re ef uje̩wñ ku me̩ je̩ manyʼe̩bie̩ le̩. Tak e̩ne̩ne̩ne̩ne̩ amone̩ le̩ chaka dʼo̩kokuno̩ wʼugbo-wñ odu o̩jo̩ le̩, oñ ma mʼu ko kpa o̩mo̩."
1SA,14,35,"Taku So̩l fʼubo̩ iche̩bo̩ ne ñwu Jihofa, e-le̩ chʼubo̩ iche̩bo̩ o̩mama kʼi ne ñwu Jihofa."
1SA,14,36,"Taku So̩l kakini, Lewa kʼa gwo̩ru nyʼugbo abo Filistia odu, kʼa mʼane̩-ma ko gbogbo tak ane̩ ki ne̩, kʼa tʼe̩ne̩ kate no̩ kʼi bo̩ n. Taku ma kakini, E̩wñ du ki rʼe̩ eju e̩ che ke. Tak amatama kakini, Lewa kʼa te̩me̩ru O̩jo̩ ta."
1SA,14,37,"Taku So̩l tene kʼO̩jo̩ ki ñʼo̩ o̩la, kakini, Omi agwo̩ru anʼabo Filistia ubi, abe̩? Uwe̩ ako ma jʼef o̩wo̩ abo Israe̩l? I muda dohi ñw u o̩jo̩ le̩ n."
1SA,14,38,"Taku So̩l kakini, Me̩ te̩wʼemi, ame̩ agboji amone̩-i, chaka, kʼa ma kʼa li ugbo kʼadure-i chane̩ kwo eñini-i."
1SA,14,39,"Todu oji Jihofa ki ajadu Israe̩l, dagba ki che Jo̩natan o̩ma-mi, eku i aku chuu. I muda nʼe̩ne̩ du ef amone̩ le̩ chaka kʼi dohi ñw u n."
1SA,14,40,"Tak i ka ñw abo Israe̩l chaka kakini, Ame̩ ki jo̩wo̩ʼka o̩mo, oñ omi kpai Jo̩natan, o̩ma-mi, ajʼo̩wo̩ ekeji. Tak amone̩ le̩ ka ñwu So̩l kakini, E̩ che e̩wñ ki rʼuwe̩ eju ke."
1SA,14,41,"Todule̩ So̩l ka ñwu Jihofa, O̩jo̩ abo Israe̩l, kakini, E̩ ki je̩ ñw anya ki je̩ o̩kpakpa. Tak i fu Jo̩natan kpai So̩l je̩; oñ i lʼamone̩ le̩ oji."
1SA,14,42,"Taku So̩l kakini, Me̩ fʼanya ro̩ agbagba-mi kpai Jo̩natan, o̩ma-mi. Oñ i fu Jo̩natan je̩."
1SA,14,43,"Taku So̩l ka ñwu Jo̩natan kakini, Ka ñwu mi e̩wñ kʼe̩ che. Taku Jo̩natan mudu ka ñw u, oñ i kakini, Ochochi, omi mʼoji o̩kpa ki dʼef o̩wo̩-mi du jʼiño̩ ma re; e̩ la go, eku naku tila-i."
1SA,14,44,"Taku So̩l kakini, O̩jo̩ ki fʼabe̩le̩ che kpai e-kʼi tʼe-i le ge̩; todu uwe̩ aku chuu, Jo̩natan."
1SA,14,45,"Tak amone̩ le̩ ka ñwu So̩l kakini, Jo̩natan, kʼi fʼujadu inaina che ef Israe̩l-i aku ge̩? E-le̩ ame̩rʼu kikili n: oji Jihofa, iloji-wñ okate awʼane̩pete̩ n; todu owñ kpʼO̩jo̩ chʼuko̩lo̩ le̩ eñini-i. Abe̩le̩ amone̩ le̩ mu Jo̩natan gba tane̩ kʼi we eku."
1SA,14,46,Taku So̩l mudabi bʼabo Filistia ubi te̩; oñ abo Filistia mudabi tʼe̩gu e-ma.
1SA,14,47,"E̩gba ku So̩l mʼo̩da onu ojane̩ Israe̩l gba, i kʼogu bʼame̩nebi-wñ chaka o̩wo̩ tʼo̩wo̩ du, i kobo̩ Moab kpʼamo̩ma Amo̩n kpai Ido̩m kpai amonu Zoba kpai abo Filistia; oñ ugbo du kʼi rida tu i fʼuma du."
1SA,14,48,"I la fʼe̩wñ ugbiti che; i fʼabo Amale̩k gwo da, oñ i mʼabo Israe̩l gbatane̩ kwef o̩wo̩ abo ku ma kpʼuma fo̩."
1SA,14,49,"Amo̩ma e̩ne̩ke̩le̩ So̩l la che Jo̩natan, kpai Ishfi kpai Malkishua; oñ amo̩ma-wñ onobule̩ chʼeji, odu e-o̩mo̩gba-wñ ko̩ Me̩rab, odu okekele-wñ ko̩ Maikal:"
1SA,14,50,"odu o̩ya So̩l la ko̩ Ahinoam, o̩ma Ahimaz. Odu onu abogu-wñ ko̩ Abina, o̩ma Ne̩r, kʼi chʼo̩maye ata So̩l."
1SA,14,51,Kish chʼata So̩l; Ne̩r kʼi chʼata Abina la chʼo̩ma Abie̩l.
1SA,14,52,"Ogu ku ma ja kpʼabo Filistia o̩jo̩ du chʼekpuna gbogbo mʼo̩jo̩ uku So̩l. Oñ e̩gba du ku So̩l fʼe̩nukpahiu abe̩k e̩nagbiti li, i mʼe̩ne̩ le̩ gba tʼef abo-wñ."
1SA,15,1,"Taku Samiue̩l ka ñwu So̩l kakini, Jihofa kpe̩ mi wa kʼu fʼekpo ba tʼuwe̩ oji kʼe̩ jʼonu amone̩-wñ, owñ chʼabo Israe̩l; todule̩ e̩ nanetiru omuko̩la Jihofa fa-i."
1SA,15,2,"Abu ku Jihofa ki nʼe̩wñ du ka de̩, U fʼe̩wñ kʼAmale̩k che abo Israe̩l ma du, owñ chʼalu kʼi kobʼo̩ ejo̩na e̩gba kʼi kwʼIjipti awa le̩."
1SA,15,3,"Fa-i e̩ lo kʼe̩ fʼAmale̩k gwoda, kʼe̩ la fʼe̩wñ du kʼi ne̩ kojo̩ ñw O̩jo̩, e̩ ki do̩wo̩mʼuma n; tʼe̩ne̩ke̩le̩ tʼonobule̩ e̩ kpa ma, tʼimo̩to̩ kekele tʼo̩me̩kpa, tʼo̩kokuno̩ tʼe̩wño̩re̩ egini, tʼinyakulumi tʼo̩ke̩ke̩te̩."
1SA,15,4,"Taku So̩l fʼabo-wñ do̩ wa, oñ i fuma kaluka Te̩laim; abo ku ma lule̩ e̩re̩ chʼone̩ icham nyʼo̩gwo̩ko̩ ugbo o̩gwo̩ko̩, aboke̩le̩ Juda la che icham nyʼo̩gwo̩ko̩ me̩gwa."
1SA,15,5,"Oñ e̩gba ku So̩l lewa ewo Amale̩k le̩, i je̩ ñw abo-wñ kpala jo̩ ef o̩go̩-wñ."
1SA,15,6,"Taku So̩l ka ñw abo Ken kakini, Me̩ kwʼo̩mo̩ alo; me̩ ki kwʼef abo Amale̩k gwo̩ru alo, tode̩gba kʼu nakpa me̩ manyʼuma; todu ame̩ mo̩la ñw amo̩ma Israe̩l e̩gba ku ma kwʼane̩ Ijipti wa. Abe̩le̩ abo Ken kwo bʼef abo Amale̩k te̩."
1SA,15,7,"Taku So̩l fʼabo Amale̩k gwoda, akwo Hafila abu kʼe̩ nyi Shur, e-ki dʼo̩gba Ijipti le̩."
1SA,15,8,"Oñ i fʼEgag, onu abo Amale̩k le̩ mu udeju udeju, tak i nʼalu ugbada mʼamone̩ le̩ chaka kojo̩ ñw O̩jo̩ kpa."
1SA,15,9,"So̩l kpai amone̩-wñ muda do̩wo̩mo̩ Egag, kpai ame̩wño̩re̩ egini e-o̩me̩me̩le̩ kpai amokuno̩ kpai ame̩la ki yoyo kpai amo̩mala kpai e̩wñ du ki nyo̩; ma ko̩ ekʼabo e-le̩ jo̩ ñw O̩jo̩; oñ ma mʼe̩wñ e̩de̩te̩ du kpai e̩wñ o̩jeita kojo̩ ñwʼuku hioko."
1SA,15,10,"Tak o̩la Jihofa wʼugbo Samiue̩l kakini,"
1SA,15,11,"So̩l kʼomi du jʼonu le̩ awo̩ mi; todu i mudabi bʼumi ubi te̩ me̩, i la che e̩wñ kʼomi ñwa ñw u n. Oñ Samiue̩l we̩do̩; tak i kwokwado̩ Jihofa gbogbo ñwʼo̩jo̩."
1SA,15,12,"Taku Samiue̩l takpa kwane̩ kʼi ledo So̩l odudu-wñ. Oñ ma mudu ka ñw Samiue̩l kakini, So̩l lewa Karme̩l me̩, e̩ la go, i m ʼe̩wñ urewa-wñ du dago o̩mo̩, tak i murida, oñ i legudu, i la gwo̩ru nyi Gilgal."
1SA,15,13,"Taku Samiue̩l lewa ugbo So̩l; oñ So̩l ka ñw u kakini, O̩jo̩ ki de̩nyo̩ ñwʼe̩: u fʼe̩wñ ku Jihofa ñwa le̩ che kpa me̩."
1SA,15,14,"Taku Samiue̩l kakini, Mak e̩wñ chʼoji ukwa ame̩wño̩re̩ egini ki dʼeti-mi-i, kpai ukwa amokuno̩ kʼu nagbo̩-i?"
1SA,15,15,"Taku So̩l kakini, Ugbo abo Amale̩k oñ ma ko ma kwo wa: todu amone̩-i do̩wo̩mo̩ ame̩wño̩re̩ egini kpai amokuno̩ e-o̩me̩mele̩ ku ma ko che iche̩bo̩ ñwu Jihofa O̩jo̩-we̩; oñ e̩wñ ki bo̩ chaka a kojo̩ ñw O̩jo̩."
1SA,15,16,"Taku Samiue̩l ka ñwu So̩l kakini, We ta! Kʼu naka ñw e̩ e̩wñ ku Jihofa ka ñwu mi odu eñini-i. Tak i ka ñw u kakini, Ka waa."
1SA,15,17,"Taku Samiue̩l kakini, Dagba kʼe̩ nya eju o̩la-we̩, i chʼuwe̩ ma du chʼe̩nuto̩gba o̩lo̩pu o̩lo̩pu Israe̩l in? Jihofa la fʼekpo ba tʼuwe̩ oji kʼe̩ jʼonu abo Israe̩l;"
1SA,15,18,"taku Jihofa fʼuwe̩ kpe̩ nyʼule̩, oñ i kakini, Lo, kʼe̩ fʼabo Amale̩k, ame̩nadure le̩, kojo̩ ñw uku hioko kʼe̩ la kogu bʼama gbogbo taku ma lenyo̩ rʼile̩."
1SA,15,19,"Mak e̩wñ chi kʼe̩ ma gbʼomu Jihofa gbo̩ n? Kʼe̩ muda gwo̩ko̩rʼe̩wñ kʼogu je̩ le̩, kʼe̩ la fʼe̩wñ ki bie̩ne̩ eju Jihofa che ta?"
1SA,15,20,"Taku So̩l ka ñwu Samiue̩l kakini, Ochochi, u mʼomu Jihofa gbagbo̩, u laño̩ le o̩na ku Jihofa kpe̩ mi le̩, u la fʼEgag, onu abo Amale̩k, mu wa, oñ u fʼabo Amale̩k kojo̩ ñw uku hioko."
1SA,15,21,"Amone̩-i muda mʼe̩wñ e-o̩me̩me̩le̩ kʼogu je̩ le̩ ko̩, owñ chʼame̩wño̩re̩ egini kpai amokuno̩ kpai e̩wñ ki nyo̩ tule ef e̩wñ kʼa kojo̩ le̩, ku ma muko che iche̩bo̩ ñwu Jihofa O̩jo̩-we̩ Gilgal."
1SA,15,22,"Taku Samiue̩l kakini,"
1SA,15,23,"Todu e̩re̩ ubi ero̩ kpʼifa ebo̩ chʼadure okujo̩,"
1SA,15,24,"Taku So̩l dohi ñwu Samiue̩l kakini, U fʼadure ta, todu u mʼe̩wñ ku Jihofa ñwa daba, kpai o̩la-we̩ ge̩, todabu kʼu railo amone̩-i kʼu la gbʼomu-ma gbo̩."
1SA,15,25,"Todule̩ fa-i, narodubʼe̩, e̩ tʼadure-mi-i no̩ tinyo̩ bʼumi oji te̩, kʼe̩ murida aba mi, todu kʼu dojikane̩ ñwu Jihofa."
1SA,15,26,"Samiue̩l muda ka ñwu So̩l kakini, U ñʼadabi lebʼe̩ ge̩ n; todabu kʼe̩ ko o̩la Jihofa, Jihofa laño̩ ko̩ eje̩ ñw e̩ chʼonu Israe̩l ge̩."
1SA,15,27,"Oñ abu ku Samiue̩l murida kʼi alo, So̩l gwo̩nyʼeti otogbo-wñ, oñ i mʼu fana."
1SA,15,28,"Taku Samiue̩l ka ñw u kakini, Jihofa la fʼojane̩ Israe̩l fana bʼuwe̩ o̩wo̩ te̩ eñini-i, oñ i mʼu du ñw ekeji-we̩ʼka, e-kʼi nyo̩ tʼuwe̩ le."
1SA,15,29,"E̩wñʼka ño̩ de̩-i ge̩: Ukpahiu Israe̩l aremi n, i ajumama n, todu owñ chʼone̩ ofo tak i ajumama n."
1SA,15,30,"Taku So̩l kakini, U fadure ta, e̩ ki muda bʼojima mʼumi eju abogijo amone̩-i kpai eju abo Israe̩l kʼe̩ la mudabi aba mi, todu kʼu dojikane̩ ñwu Jihofa O̩jo-we̩, agba!"
1SA,15,31,Abe̩le̩ Samiue̩l murida atu So̩l ubi; oñ So̩l dojikane̩ ñwu Jihofa.
1SA,15,32,"Taku Samiue̩l kakini, MʼEgag, onu abo Amale̩k du wʼugbo mi emi. Tak Egag nayo̩ awʼugbo-wñ. Egag kakini, Ibe e̩rikoko ku ma adʼumi kpa lale me̩."
1SA,15,33,"Taku Samiue̩l kakini, Alu kʼugbada-we̩ ma je̩ ñw abobule̩ ki nʼo̩ma n, abe̩le̩ iye-we̩ anʼo̩ma ef abobule̩ ge̩ n. Taku Samiue̩l fʼEgag kpanya jo̩ o̩gba Jihofa Gilgal."
1SA,15,34,"Taku Samiue̩l le tu Rama, oñ So̩l mute̩gu tʼunyi e-wñ, Gibea e-So̩l."
1SA,15,35,Samiue̩l ño̩ li So̩l gbogbo mʼo̩jo̩ uku-wñ ge̩ n; todu Samiue̩l adeku So̩l; oñ i wo̩ Jihofa ugbo onu Israe̩l kʼi du So̩l je̩ le̩.
1SA,16,1,"Taku Jihofa ka ñwu Samiue̩l kakini, Gbogbo nyʼe̩gba e̩ deku So̩l kade? Abu kʼu ko̩ eje̩ ñw u chʼonu Israe̩l? Fʼekpo ba nyʼigba-we̩ e̩ko̩, kʼe̩ lo. Nakpʼe̩ nyʼugbo Je̩si, e̩ne̩ Be̩tle̩he̩m le̩; todu u fʼonu li ñw o̩la-mi ef amo̩ma-wñ."
1SA,16,2,"Taku Samiue̩l kakini, Abu nache kʼu nale? So̩l gbo̩ i adʼumi kpa. Taku Jihofa kakini, Mʼole okuno̩ agbadufu du alo, kʼe̩ ka kakini, U lewa kʼu che iche̩bo̩ ñwu Jihofa."
1SA,16,3,"Oñ e̩ fu Je̩si do̩ wʼugbo iche̩bo̩ le̩, tak u nañʼe̩ e̩wñ kʼuwe̩ ache. Uwe̩ la abʼekpo toji e̩ne̩ kʼu nadʼodu-wñ ñw e̩ ñwu mi."
1SA,16,4,"Taku Samiue̩l che e̩wñ ku Jihofa ka, oñ e̩gba kʼi lewa Be̩tle̩he̩m abogijo ewo le̩ lewa ugbo-wñ kpai o̩la egagogodo; oñ ma kakini, Ure̩do̩ e̩ ne̩ wa?"
1SA,16,5,"Tak i kakini, Ure̩do̩ i che; u wa kʼu fʼiche̩bo̩ che ñwu Jihofa; me̩ gwʼo̩la-me̩ rinyo̩ ku me̩ fo̩, ku me̩ lebʼumi nyʼoko iche̩bo̩ le̩. Tak i fu Je̩si kpai amo̩ma-wñ o̩la gwo rinyo̩ ku ma fo̩, oñ i do̩ ma wʼugbo iche̩bo̩ le̩."
1SA,16,6,"Tak i lewatu abu ku ma lewa, i gʼE̩liab, oñ i kakini, E̩ne̩ ku Jihofa fʼekpo batʼo̩ oji dʼo̩gba-wñ-i chuu."
1SA,16,7,"Jihofa muda ka ñwu Samiue̩l kakini, E̩ ki nyeti alu kʼeju-wñ de̩ n, kpʼegba kʼi gba le̩ n; todu u ko̩ e̩ne̩ le̩ me̩; todu i chʼalu kʼone̩ ali e̩wñ oñ omi ali n; todu one̩ ago alu kʼej o̩do̩da-wñ de̩, Jihofa muda ago ef e̩do̩."
1SA,16,8,"Taku Je̩si fʼAbinadab do̩ wa, oñ i je̩ ñw u lale o̩gba Samiue̩l. Tak i kakini, I la chʼe̩ne̩-i Jihofa du ni ge̩."
1SA,16,9,"Taku Je̩si je̩ ñwu Shama lale o̩mo̩. Oñ i kakini, Jihofa la dʼe̩ne̩-i n."
1SA,16,10,"Abe̩le̩ Je̩si je̩ ñw amo̩ma-wñ mebie lale o̩gba Samiue̩l. Taku Samiue̩l ka ñwu Je̩si kakini, I chʼabo-i oñ Jihofa du n."
1SA,16,11,"Taku Samiue̩l ka ñw Je̩si kakini, Abokolobia takpa? Tak i kakini, I bʼe-kekele ta, e̩ la go, i do̩mo̩ adejutʼame̩wño̩re̩ egini. Taku Samiue̩l ka ñwu Je̩si kakini, Kpʼone̩ nyʼadʼo̩ wa; todu a aguane̩ gbogbo tak i wʼemi n."
1SA,16,12,"Tak i fʼone̩ kpe̩ amʼowñ du wʼunyi. Año̩la-wñ la de̩ yo̩o̩, eju-wñ chʼalifia, i che̩fe̩rʼeju. Taku Jihofa kakini, Kwane̩, kʼe̩ fʼekpo ba tʼo̩ oji; todu owñ le̩ de̩."
1SA,16,13,"Abe̩le̩ Samiue̩l mʼigba ekpo le̩ du, oñ i fu ba tʼowñ oji alumeji amo̩maye-wñ. Oñ Afu Jihofa lewa bu Defid ma ukpahiu ukpahiu, akwo o̩jo̩ le̩ gbogbo alo. Taku Samiue̩l kwane̩, oñ i le tu Rama."
1SA,16,14,Afu Jihofa la kwo bu So̩l te̩. Oñ afu e̩bie̩ne̩ʼka kwʼugbo Jihofa wa anyʼu ailo.
1SA,16,15,"Tak abuko̩lo̩ So̩l ka ñw u kakini, E̩ go ta, afu e̩bie̩ne̩ʼka kwʼugbo O̩jo̩ wa anyʼuwe̩ ailo me̩."
1SA,16,16,"Odu-wa ki nañwa ñw abuko̩lo̩-wñ ku ma jʼo̩gba-we̩-i ku ma tejane̩ e̩ne̩ ki chʼo̩ka umolo enu. Tak e̩gba kʼafu e̩bie̩ne̩ kwʼugbo O̩jo̩ wʼo̩la-we̩, e̩ne̩ le̩ anʼo̩wo̩-wñ nʼu tak eju-we̩ ane̩."
1SA,16,17,"Taku So̩l ka ñw abuko̩lo̩-wñ kakini, Me̩ natene e̩ne̩ kʼi meju e̩wñ enu nyo̩nyo̩ ñwu mi, ku me̩ mʼu du wʼugbo mi"
1SA,16,18,"Tak e̩nuko̩lo̩ʼka dohi kakini, Go, u fʼo̩ma Je̩si, e̩ne̩ Be̩tle̩he̩m oka li, i chʼo̩ka e̩wñ enu, e̩nagbiti i che, kpai e̩ne̩ ki meju ogu eja. I la meju o̩la eka e̩te̩le̩, i chenʼaño̩la bo̩lo̩bo̩lo̩; Jihofa la dʼugbo-wñ."
1SA,16,19,"Taku So̩l fʼamonuche̩ kpe̩ nyʼugbo Je̩si, oñ i kakini, Je̩ ñwu Defid o̩ma-we̩ wʼugbo-mi, e-kʼi dʼugbo ame̩wño̩re̩ egini le̩."
1SA,16,20,"Taku Je̩si mʼo̩ke̩ke̩te̩ du, kpai uje̩wñ, kpai aiko omi achiwebe̩te̩ma kpai o̩mʼewo, oñ i mʼu ko kpuche̩ lʼo̩wo̩ Defid, o̩ma-wñ nyʼugbo So̩l."
1SA,16,21,"Taku Defid lewʼugbo So̩l ejefu, oñ i kwodago o̩gba-wñ, i la fe̩do̩-wñ tabale; oñ i mud e̩ne̩ kʼi anʼane̩ o̩gu-wñ."
1SA,16,22,"Taku So̩l fʼone̩ kpe̩ nyʼugbo Je̩si kakini, Agba, e̩ ki je̩ ñwu Defid kʼi dʼugbo-mi; todu i cherʼumi eju tabale."
1SA,16,23,"Oñ i lewatu, e̩gba kʼafu e̩bie̩ne̩ kwʼugbo O̩jo̩ wa abu So̩l ma. Defid mʼumolo du, oñ i nʼo̩wo̩-wñ anu. Abe̩le̩ eju So̩l lewane̩, tak e̩do̩-wñ bo̩, oñ afu e̩bie̩ne̩ le̩ kwo bʼo̩ te̩."
1SA,17,1,"E̩gbale̩ abo Filistia kʼabogu-ma wajo̩ ku ma nyʼokogu; oñ ma jeju jo̩ Soko kʼi dʼoj ane̩ Juda, ma la ruru jo̩ E̩fe̩s-dammim agbagba Soko kpai Azika."
1SA,17,2,"Taku So̩l kpʼaboke̩le̩ Israe̩l kʼo̩la-ma wa jo̩, oñ ma ruru jo̩ ef o̩go̩ Ela, ma la kʼabogu dojo̩ ku ma kogu bʼabo Filistia."
1SA,17,3,"Tak abo Filistia dago jʼoj uwo o̩wo̩ʼka, oñ abo Israe̩l dago jʼoj uwo o̩wo̩ ekeji. O̩go̩ la dʼagbagba-ma."
1SA,17,4,"Oñ e̩nugbitiʼka kwef uru abo Filistia dufu, odu-wñ ko̩ Golayat, abo Gat; o̩gba-wñ chʼohibo̩wo̩ me̩fa nyʼo̩gabaʼka."
1SA,17,5,"Ukata ebije ekpikpa la dʼoji-wñ, afe̩ ebije dʼo̩la-wñ; uwoji afe̩ le̩ che she̩ke̩l icham nyʼo̩gwo̩ko̩ me̩lu."
1SA,17,6,"I laño̩ dʼebijeikpa ji mʼo̩go̩lo̩-wñ, opiolo ku ma nʼebije ekpikpa che la lo̩ko̩li agbagba ika-wñ meji."
1SA,17,7,Oli kʼi la du tunyʼo̩kwo̩-wñ dab ugbo̩lo̩ oli kʼahiukpo adʼukpo-wñ wenyu; uwoji ebije o̩kwo̩-wñ che she̩ke̩l ebije ulo̩gwa; e̩ne̩ kʼi anʼikpako-wñ tʼowñ o̩gba.
1SA,17,8,"Tak i kwodago, oñ i chane̩ ekwa do̩ abo udala udala Israe̩l, i ka ñwu ma kakini, E̩wñ chi ku me̩ dufu wa akʼo̩la-me̩ dojo̩ ku me̩ jʼogu-i? I chʼabo Filistia omi che n? Ame̩ la chʼamadu So̩l n? Mʼe̩ne̩ʼka chi koji o̩la-me̩, ku me̩ je̩ ñw u gwo̩ru wʼugbo-mi-i."
1SA,17,9,"I la che̩wñ kʼi neke bʼumi ja, kʼi la adʼumi kpa, e̩gbale̩ a achʼamadu e-me̩; i muda che̩wñ kʼu fʼe̩ne̩ le̩ du, kʼu la mʼu du kpa, mak ame̩ achʼama-du e-wa ku me̩ re̩ wa."
1SA,17,10,"Oñ e̩ne̩ Filistia le̩ kakini, Ina nabu abo ogu Israe̩l eñini-i; mʼe̩ne̩ʼka chi dufu ñwu mi kʼa ja kpai o̩la-wa."
1SA,17,11,"Tak e̩gba ku So̩l kpai abo Israe̩l chaka gbʼo̩la e̩ne̩ Filistia le̩, oñ e̩do̩-ma muda kpu, oñ ma railo tabale."
1SA,17,12,"Defid la chʼo̩ma e̩ne̩ E̩frat e-Be̩tle̩he̩m e-Juda kʼodu-wñ ko̩ Je̩si; e̩ne̩ le̩ la nʼamo̩ma e̩ne̩ke̩le̩ me̩jo̩. I la chʼogijo ef adiko So̩l, anagbo ef amone̩ i che."
1SA,17,13,"Amo̩ma Je̩si ogijo me̩ta la tu So̩l ubi nyʼoko ogu e̩gbale̩ me̩. Odu amo̩ma-wñ me̩ta ki nyʼogu le̩ ko̩ E̩liab, o̩mo̩gba-wñ, arone-wñ la chʼAbinadab, e̩ke̩ta-ma la che Shama."
1SA,17,14,Oñ Defid chʼimo̩to̩ ef uma; abogijo me̩ta le̩ la tu So̩l ubi.
1SA,17,15,Defid la lelo lewa ugbo So̩l kʼi kʼuje̩wñ ñw ame̩wño̩re̩ egini e-ata-wñ je̩ Be̩tle̩he̩m.
1SA,17,16,"Oñ e̩ne̩ Filistia le̩ nate̩wa odudu kpai ane̩, i la dʼo̩la-wñ te̩ abe̩le̩ o̩jo̩ o̩gbo̩ meji."
1SA,17,17,"O̩jo̩ʼka Je̩si ka ñwu Defid o̩ma-wñ kakini, E̩ mʼe̩ro̩ e̩wñ e̩yo̩ e̩faʼka du tod amo̩maye-we̩, kpai akala me̩gwa-i kʼe̩ mʼu ko nyʼuru ugbo amo̩maye-we̩ piopio;"
1SA,17,18,"kʼe̩ mʼe̩ma omi e̩nya me̩gwa-i ko nyʼugbo abogijo isoja icham nyʼo̩gwo̩ko̩ e-ma le̩, kʼe̩ gʼalu kʼamo̩maye-we̩ de̩, kʼe̩ mʼe̩wñ ujiwe-ma gba wa."
1SA,17,19,"E̩gbale̩ So̩l kpai ama, kpai aboke̩le̩ Israe̩l chaka jʼef o̩go̩ Ela ajogu kpai abo Filistia."
1SA,17,20,"Oñ Defid takpa takpa kwane̩ odudu, i la tʼame̩wño̩re̩ egini no̩ jʼef o̩wo̩ adideʼka, oñ i mʼe̩wñ le̩ ko le alu ku Je̩si ñwa ñw u. I lewa alu o̩kpe̩ abu kʼabogu ku ma nyʼoko ogu eja chane̩ echʼukulu ogu."
1SA,17,21,"Tak abo Israe̩l kpai abo Filistia kʼo̩la-ma dojo̩ ku ma ja, abogu le̩ kpejurʼo̩la-ma."
1SA,17,22,"Taku Defid tʼadu-wñ no̩ jʼef o̩wo̩ e̩ne̩ kʼi adide ane̩-ma, oñ i fule nyʼugbo abogu le̩. I lewa fʼamo̩maye-wñ gwa."
1SA,17,23,"Oñ abu kʼi do̩mo̩ ako̩la kpai ama go, e̩ne̩ Filistia e-Gat, kʼodu-wñ ko̩ Golayat, e̩nagbiti le̩, mute̩gu kwef udala abo Filistia awa, oñ i nʼo̩la alu kʼi te̩taka le̩ gbage̩de̩ aka; Defid la gbʼo̩."
1SA,17,24,"Tak e̩gba kʼaboke̩le̩ Israe̩l fʼe̩ne̩ le̩ li o̩chaka-ma ra bʼo̩ te̩, ma la chokpo tabale."
1SA,17,25,"Tak aboke̩le̩ Israe̩l kakini, Ame̩ li e̩ne̩ kʼi te̩gu awa-i? Todu kʼi bʼabo Israe̩l ina oñ i awa-i ochochi; ab i ade̩ de̩, onu akʼe̩wñ ñw e̩ne̩ du kʼi mʼowñ du kpa, kʼi mud anana otemeje. I lañʼadʼo̩ma-wñ kpʼo̩. I aje̩ ñw abo unyi ata-wñ ku ma nʼo̩la-ma ogbolo oj ane̩ Israe̩l."
1SA,17,26,"Taku Defid ko̩la ñw aboke̩le̩ ku ma dago kpenyʼu kakini, E̩wñ ma ache ñw e̩ne̩ kʼi mʼe̩ne̩ Filistia-i du kpa, kʼi laño̩ mʼina du bʼoji abo Israe̩l te̩ ta? Todu e̩ne̩ e̩pi odukulu e-Filistia-i, e̩ne̩ owñ che kʼi abʼabogu e-O̩jo̩ ki deju ina ta?"
1SA,17,27,"Tak amone̩ le̩ dohi ñw u alu le̩ ge̩ kakini, Abe̩-i abe̩-i oñ ma ache ñw e̩ne̩ kʼi adʼu kpa."
1SA,17,28,"Oñ E̩liab acho̩gba-wñ gbo̩ e̩gba kʼi ako̩la ñw aboke̩le̩ le̩; tak uwe̩do̩ E̩liab mutajo bu Defid ma, oñ i kakini, E̩wñ chi kʼe̩ gwo̩ru wʼemi? Ame̩-wño̩re̩ egini re ef aje̩tachi le̩ e̩ne̩ e̩ tʼuma no jʼugbo-wñ? U chema uba-we̩ kpai e̩bie̩ne̩ ki dʼe̩do̩-we̩; todu kʼe̩ go ogu ku ma ja oñ e̩ wa-i."
1SA,17,29,"Taku Defid kakini, Ab u che ta? I nʼe̩wñ ki chi n?"
1SA,17,30,"Oñ i murida kwʼugbo-wñ tʼugbo e̩ne̩ omune̩, i laño̩ ka abe̩le̩ ge̩. Tak amone̩ le̩ ño̩ dohi ñw u alu ku ma ka o̩gbo̩gba le̩."
1SA,17,31,"Tak e̩gba kʼo̩la ku Defid ka kwo tʼamone̩ eti, ma lewa ka jʼane̩ ñwu So̩l; oñ i fʼone̩ kpe̩ adʼo̩."
1SA,17,32,"Taku Defid ka ñwu So̩l kakini, E̩do̩ e̩ne̩ du ki da tod e̩ne̩ le̩ n; adu-we̩-i alo kʼi ja kpai e̩ne̩ Filistia-i."
1SA,17,33,"Taku So̩l ka ñwu Defid kakini, Uwe̩ neke ledo e̩ne̩ Filistia le̩ kʼe̩ bʼo̩ ja n; todu imo̩to̩ uwe̩ che ta, owñ le̩ la chʼe̩ne̩ ogu akwʼo̩jo̩ imo̩to̩-wñ."
1SA,17,34,"Taku Defid ka ñwu So̩l kakini, Adu-we̩-i do̩mo̩ adejute̩ ame̩wño̩re̩ egini e-ata-wñ; tak e̩gba kʼidu lewa, abe̩k ibe̩a kʼi mʼo̩ma e̩wño̩re̩ egini du kwef ujo̩,"
1SA,17,35,"omi dufu atʼo̩ ubi, u la mʼu du kpa, oñ u mʼu gba bʼo̩ alu te̩. E̩gba kʼi kwane̩ akobʼumi u gwo̩nyʼilagba-wñ, u fʼe̩wñ nʼu, u mʼu du kpa."
1SA,17,36,"Adu-we̩-i fʼidu kpai ibe̩a ejeji-ma kpa; e̩ne̩ Filistia e̩pi odukulu-i la adab oka ef uma ge̩, abu kʼi fʼabogu e-O̩jo̩ ki deju bina."
1SA,17,37,"Oñ Defid kakini, Jihofa e-ki mʼumi gba kwef o̩wo̩ idu kpai kwef o̩wo̩ ibe̩a, owñ le̩ agba mi kwef o̩wo̩ e̩ne̩ Filistia-i. Taku So̩l ka ñwu Defid kakini, Lo ke, Jihofa la adʼugbo-we̩."
1SA,17,38,"Oñ So̩l mʼe̩wñ o̩la-wñ ko nyu Defid o̩la; i la dʼukata ebije ekpikpa dʼo oji, i ño̩ dʼafe̩ ebije le̩ tʼo̩la-wñ."
1SA,17,39,"Taku Defid mʼugbada-wñ du ji mʼe̩wñ o̩la-wñ le̩, oñ i chʼajama-wñ kʼi lo, todu i jʼe̩wñ le̩ ma ta n. Taku Defid ka ñwu So̩l kakini, U neke nʼe̩wñ-i lo̩ n, todu o̩la-mi ma e-le̩ n. Taku Defid mʼu ko jʼane̩ bʼo̩la-wñ te̩."
1SA,17,40,"Oñ i mʼo̩kpa-wñ du nʼo̩wo̩, i mʼokuta me̩lu kʼo̩la-wñ de̩ bo̩lo̩ bo̩lo̩ re kwef ukpolo, oñ i mʼu ko jʼef ikpa adejute̩ ala kʼi ne̩, owñ chʼef alita-wñ; inata-wñ la dʼef o̩wo̩-wñ. Tak i te̩me̩rʼe̩ne̩ Filistia le̩ alo."
1SA,17,41,Tak e̩ne̩ Filistia le̩ nawa waa ate̩ me̩ru Defid; oñ e̩ne̩ kʼi nʼikpako-wñ tʼowñ o̩gba.
1SA,17,42,"Tak e̩gba kʼe̩ne̩ Filistia gʼemi gʼemi koolo, kʼi la fu Defid li, i chʼe̩de̩te̩-wñ; todu abu kʼi chʼimo̩to̩ kʼaño̩la-wñ de̩ yo̩o̩, eju-wñ la chʼuto̩ ego."
1SA,17,43,"Tak e̩ne̩ Filistia le̩ ka ñwu Defid kakini, Omi chʼabia kʼe̩ nʼo̩kpa agbe̩re̩ mi? Tak e̩ne̩ Filistia le̩ nama ñwu Defid ef odu amo̩jo̩ e-wñ."
1SA,17,44,"Tak e̩ne̩ Filistia le̩ ka ñwu Defid kakini, Lewa ugbo-mi kʼu kʼo̩re̩la-we̩ ñw ame̩we̩ ojale, kpai ame̩la abe̩re̩me̩le̩ oko."
1SA,17,45,"Taku Defid ka ñw e̩ne̩ Filistia le̩ kakini, Uwe̩ nʼugbada kpai o̩kwo̩ kpai opiolo wʼugbo mi; omi muda awʼugbo-we̩ ef odu Jihofa ki nʼe̩wñ du-i, owñ chʼO̩jo̩ e-abo Israe̩l kʼuwe̩ bina le̩."
1SA,17,46,"Eñini kide̩ Jihofa adʼuwe̩ tef o̩wo̩-mi oñ nadʼe̩ kpa, u la akʼuwe̩ oji da bʼo̩la-we̩ te̩; tak u nakʼoku o̩wo̩ abo Filistia-i ñw ame̩we̩ ojale kpai ame̩wñ iñmi ile̩-i eñini kide̩; kʼabo ile̩ du ki ma ka kʼO̩jo̩ do̩mo̩ ñw abo Israe̩l,"
1SA,17,47,kʼabo ujeju-i chaka ki ma ka ki chʼugbada kpai o̩kwo̩ oñ Jihofa ane̩ jadu one̩ n; todu ogu kʼa ja-i chʼe-Jihofa. Owñ le̩ ako me̩ jʼef o̩wo̩-wa.
1SA,17,48,"Oñ i lewatu, e̩gba kʼe̩ne̩ Filistia le̩ kwane̩, kʼi ledo Defid awa anane̩. Defid hio̩ane̩, i fule fʼoji do abogu le̩ ki de kpai e̩ne̩ Filistia le̩."
1SA,17,49,"Taku Defid dʼo̩wo̩ tunyʼikpa-wñ, oñ i mʼokutaʼka du kwef uwñ, oñ i fʼinata gwu, i la fʼo̩gba oji e̩ne̩ Filistia le̩ mu; okuta le̩ la kwotunyʼo̩gboji-wñ, tak i lewa fʼeju bʼane̩ ma."
1SA,17,50,"Abe̩le̩ Defid nʼinata kpai okuta fʼe̩ne̩ Filistia le̩ du, i la fʼe̩wñ nʼu, i la mʼu du kpa; ugbada la dʼef o̩wo̩ Defidi n."
1SA,17,51,"Taku Defid fule wa banʼe̩ne̩ Filistia le̩, oñ i mʼugbada-wñ du, i la mʼu wo̩ kwʼako̩-wñ, oñ i fʼu kpa, i ño̩ nʼe̩ kʼoji-wñ da bʼo̩la-wñ te̩. Tak e̩gba kʼabo Filistia li kʼe̩nagbiti-ma leku, ma ra."
1SA,17,52,"Tak aboke̩le̩ Israe̩l kpai e-Juda kwane̩, ma la fʼo̩ga chi oñ ma nʼabo Filistia ule gbogbo wa Gat, kpʼalaku E̩kro̩n. Oñ abo Filistia ku ma chagbe lewane̩ jʼej o̩na Shaariam, gbogbo wa Gat, gbogbo wa E̩kro̩n."
1SA,17,53,"Tak amo̩ma Israe̩l mudabi bʼabo Filistia enule te̩, oñ ma mʼane̩ ef uru-ma ño̩."
1SA,17,54,"Defid la mʼoji e̩ne̩ Filistia le̩ du, oñ i mʼu du wa Je̩rusale̩m; i la mʼe̩wñ ogu-wñ ko jʼef unyabo-wñ."
1SA,17,55,"Oñ e̩gba ku So̩l li Defid abu kʼi dufu kʼi ako bʼe̩ne̩ Filistia le̩, i ka ñw Abina kʼi chʼonu ogu-wñ, kakini, Abina, okolobia-i chʼo̩ma e̩ne̩ ta? Tak Abina kakini, Oji-we̩ O onu, u ma n."
1SA,17,56,"Tak onu kakini, E̩ tene o̩ma e̩ne̩ kʼagbadufu-i che."
1SA,17,57,"Tak abu ku Defid mojida kwʼokʼekpa e̩ne̩ Filistia le̩ awa, Abina mʼowñ du wa o̩gba So̩l, oji e̩ne̩ Filistia le̩ dʼo̩wo̩-wñ."
1SA,17,58,"Taku So̩l ka ñw u kakini, Uwe̩, okolobia-i, o̩ma e̩ne̩ uwe̩ che̩? Taku Defid dohi kakini, Omi chʼo̩ma adu-we̩ Je̩si, e̩ne̩ Be̩tle̩he̩m le̩."
1SA,18,1,"Oñ i lewatu, e̩gba kʼi fʼo̩la ka ñwu So̩l kpoji, e̩do̩ Jo̩natan kwo manyʼe̩do̩ Defid, oñ Jo̩natan fe̩do̩ owñ dab onugo o̩la-wñ."
1SA,18,2,"Taku So̩l mʼowñ du o̩jo̩ le̩, i ño̩ je̩ ñw u dabi tʼunyi ata-wñ ge̩ n."
1SA,18,3,Taku Jo̩natan kpai Defid chʼalo todabu kʼi fe̩do̩ owñ dab onugo o̩la-wñ.
1SA,18,4,"Taku Jo̩natan mʼotogbo ki dʼo̩la-wñ gwo̩ ñwu Defid kpai e̩wñ o̩la-wñ, tʼugbada-wñ, tʼo̩o̩do̩-wñ, tʼe̩wñ ujago-wñ i mʼu ko ñw u."
1SA,18,5,"Taku Defid ledufu nyʼugbo du ku So̩l akpʼo̩ nyi, i la ra ñw u. Taku So̩l mʼowñ du chʼuto̩gba abo ogu. E-le̩ la chenyo̩ amone̩ du eju kpai eju abuko̩lo̩ So̩l ge̩."
1SA,18,6,"Oñ i lewatu abu ku ma jʼej o̩na awa, e̩gba ku Defid doji kwʼoko ekpa e̩ne̩ Filistia le̩, kʼabobule̩ nʼeli eko̩ kpai ido eta kwef ewo ewo Israe̩l chaka awa, aledo onu So̩l kpʼeicha kpai uyo̩ kpai e̩wñ ido."
1SA,18,7,"Oñ abobule̩ nako̩ ñw o̩la-ma abu ku ma jʼachiya kakini,"
1SA,18,8,"Taku So̩l we̩do̩ nana, o̩la-i la bie̩ne̩ eju-wñ, oñ i kakini, Ma ka e-Defid icham nyʼo̩gwo̩ko̩ me̩gwa, icham nyʼo̩ gwo̩ ko̩ me̩gwa, e-mi ku ma ka chʼicham nyʼo̩gwo̩ko̩, icham nyʼo̩gwo̩ko̩ kate; e̩wñ ño̩ bo̩ kʼi ane̩ tʼede ojane̩-i kate le̩?"
1SA,18,9,Oñ eju So̩l nabi Defid le akwo o̩jo̩ le̩ gbogbo tʼejo̩gba-wñ.
1SA,18,10,"Oñ i lewatu, o̩jo̩ñwa-wñ, afu e̩bie̩ne̩ kwʼugbo O̩jo̩ wa bi So̩l ma ukpahiu ukpahiu, oñ i chane̩ ekekale̩ alumeji abo unyi-wñ; oñ Defid nʼo̩wo̩-wñ anʼumolo alu kʼi ache o̩jo̩ñwa o̩jo̩ñwa. So̩l la nʼo̩kwo̩-wñ ef o̩wo̩-wñ;"
1SA,18,11,"taku So̩l fʼo̩kwo̩ ro̩; todu i kakini, Nafu Defid ka mʼo̩do̩. Defid la jʼeju bʼo̩ eju te̩ onu meji."
1SA,18,12,"Taku So̩l kworailo Defid, ukpe̩ ku Jihofa dʼugbo-wñ kʼi la kwo bi So̩l te̩."
1SA,18,13,"Todule̩ So̩l mʼu du bʼo̩la-wñ eju te̩, oñ i dʼowñ chʼagboji one̩ icham nyʼo̩gwo̩ko̩; tak i nalelo lewa eju amone̩ le̩."
1SA,18,14,O̩na du ki Defid le la ra ñw u; Jihofa la dʼugbo-wñ.
1SA,18,15,"Oñ e̩gba ku So̩l li kʼi fʼo̩la-wñ mu ibe ibe ache e̩wñ, i chane̩ echʼokpo-wñ."
1SA,18,16,Abo Israe̩l kpai abo Juda chaka muda fe̩do̩ Defid todu i alelo lewa eju-ma.
1SA,18,17,"Taku So̩l ka ñwu Defid kakini, Go, nadu Me̩rab, o̩ma-mi ogijo ñw e̩ chʼo̩ya, uwe̩ʼki chʼagbiti todu mi dee, kʼe̩ la fʼogu Jihofa ja. Todu So̩l kakini, o̩wo̩-mi ki kadʼo n, chai o̩wo̩ abo Filistia ki kadʼo ke."
1SA,18,18,"Taku Defid ka ñwu So̩l kakini, Omi chʼe̩ne̩? E̩ne̩ abo-mi che? O̩lo̩pu ata-mi chʼe̩wñ ef Israe̩l kʼomi achʼana onu-i?"
1SA,18,19,"Ama i lewatu e̩gba ki mud iko ku ma du Me̩rab, o̩ma So̩l le̩, ñwu Defid, ma mʼowñ du ñw Adrie̩l, e̩ne̩ Me̩ho̩lat, kʼi chʼo̩ya-wñ."
1SA,18,20,"Defid la chʼemu Maikal, o̩ma So̩l onobule̩, e̩do̩, oñ ma mʼu du ka ñwu So̩l tak e-le̩ rʼe̩ eju."
1SA,18,21,"Taku So̩l kakini, Nadʼu ñw u, todu kʼi mud oku ñw u, kʼo̩wo̩ abo Filistia ki chʼagwunyʼuwñ. Todule̩ So̩l ka ñwu Defid kakini, Onu meji kʼuwe̩ amud ana-mi eñini de̩."
1SA,18,22,"Taku So̩l ñwa ñw amadu-wñ ku ma nʼoluka ache kpai Defid maja maja, kʼama ki ka ñw u kakini, Go, onu ayo̩ ñw e̩, abuko̩lo̩-wñ chaka la afe̩do̩-we̩, todule̩ e̩ ki mud ana onu ke."
1SA,18,23,"Tak abuko̩lo̩ So̩l fʼo̩la le̩ ka nyu Defid eti. Oñ Defid kakini, E̩wñ fuye̩ i che eju-me̩ kʼomi kʼu chʼana onu? Omi ku chʼe̩nukpa, ku ma la do̩ mi rʼo̩che̩ke̩ne̩-i?"
1SA,18,24,"Tak abuko̩lo̩-wñ ka ñwu So̩l kakini, Alu ku Defid ka le̩ de̩."
1SA,18,25,"Taku So̩l kakini, Abu ku me̩ aka ñwu Defid de̩, kakini, Onu atene kʼe̩ che e̩wñ ana ñw u n, chai año̩ ki bʼe̩pi abo Filistia ogume̩lu ma e̩ ko ñw u, kʼache̩ onu ki na oji ame̩nebi-wñ. Ibe la dʼefu So̩l ka kʼe-le̩ aje̩ ñwu Defid wane̩ o̩wo̩ abo Filistia."
1SA,18,26,"Oñ e̩gba kʼabuko̩lo̩-wñ kʼo̩la-wñ-i ñwu Defid, i nyo̩ Defid eju nana kʼi mud ana onu. O̩jo̩-wñ la jo̩ kpa n,"
1SA,18,27,"taku Defid kwane̩, owñ kpʼabo-wñ le oñ ma fʼaboke̩le̩ abo Filistia o̩gwo̩ko̩ kpa; taku Defid mʼaño̩ ki bʼoji e̩pi-ma ma kowa, oñ ma mʼaluka-wñ du ko ñw onu, todu kʼi mud ana onu. Taku So̩l la mu Maikal, o̩ma-wñ, du ñw u chʼo̩ya."
1SA,18,28,"Oñ So̩l fʼu li, i laño̩ fu ma ka ku Jihofa dʼugbo Defid; Maikal, o̩ma So̩l, la fe̩do̩ owñ."
1SA,18,29,Taku So̩l ño̩ chokpo Defid tule; oñ So̩l mud e̩nebi Defid gbogbo alo.
1SA,18,30,"Tak amagboji abo Filistia ledufu, oñ i lewatu e̩gba du ku ma ledufu, i ño̩ ra ñwu Defid tʼabuko̩lo̩ So̩l du le; abe̩le̩ odu-wñ nʼuwohi e̩nyo̩ nana."
1SA,19,1,"Taku So̩l ko̩la ñwu Jo̩natan, o̩ma-wñ kpai abuko̩lo̩-wñ chaka, kʼama ki du Defid kpa. Jo̩natan, o̩ma So̩l le̩, muda ayo̩ ñwu Defid nana."
1SA,19,2,"Taku Jo̩natan ka ñwu Defid kakini, So̩l, ata-mi, afeju kʼi dʼuwe̩ kpa; todule̩ narodubʼe̩ kʼe̩ fʼo̩la-we̩ de odudu, kʼe̩ kwogugu ugbo o̩fio̩lifio̩, kʼe̩ dʼo̩la-we̩ maja:"
1SA,19,3,"tak u nadufu nyʼadago kpenyʼata-mi oko ugbo kʼe̩ de̩, oñ nadʼo̩la-we̩ choluka kpai ata-mi; iche̩wñ kʼu fʼe̩wñʼka li, naka ñw e̩."
1SA,19,4,"Taku Jo̩natan nʼo̩la e̩nyo̩ e-Defid aka ñwu So̩l, ata-wñ; oñ i ka ñw u kakini, Onu ki dʼadu-wñ Defid re n; todu i dʼuwe̩ re n, uko̩lo̩-wñ kʼi te̩tache la nyo̩ ñw e̩ tabale;"
1SA,19,5,"todu i mʼoji-wñ du tinyo̩ kʼi la mʼe̩ne̩ Filistia le̩ du kpa, oñ Jihofa fʼujadu inaina che todu abo Israe̩l chaka. Uwe̩ li, e̩ la yo̩; todule̩ e̩wñ chi kʼuwe̩ adʼe̩bie̩ ki ma nʼudu n-i re, kʼe̩ kpa Defid tebitele?"
1SA,19,6,"Oñ So̩l nyʼomu Jo̩natan eti. Taku So̩l fu Jihofa go̩ kakini, Oji Jihofa, ma ñʼadʼowñ kpa n."
1SA,19,7,"Taku Jo̩natan fu Defid do̩, oñ Jo̩natan mʼe̩wñ-i du du ne̩rʼu eju. Taku Jo̩natan mu Defid du wʼugbo So̩l oñ i dʼugbo-wñ alu kʼi te̩te̩de̩ e̩gbo̩gba le̩."
1SA,19,8,"Tak ogu ño̩ chi ge̩. Defid la le dufu, oñ i jogu kpʼabo Filistia, i la nʼuku kpa ma nana oñ ma ra rʼo̩gba-wñ."
1SA,19,9,"Tak afu e̩bie̩ne̩ ki kwʼugbo Jihofa ño̩ bi So̩l ma, abu kʼi gugu ef unyi-wñ kʼo̩kwo̩-wñ dʼef o̩wo̩-wñ; Defid la nʼo̩wo̩-wñ anʼe̩wñ."
1SA,19,10,"Oñ So̩l feju kʼi nʼo̩kwo̩ le̩ du Defid kpa manyʼo̩do̩; i muda jʼeju bʼeju So̩l te̩, oñ i mʼo̩kwo̩ le̩ du ro̩ tunyʼo̩do̩. Taku Defid ra, oñ i fʼu o̩wo̩ tane̩ odu o̩jo̩ le̩."
1SA,19,11,"Taku So̩l fʼamonuche̩ kpe̩ nyʼunyi Defid, ku ma fʼeju bʼo̩ le, ku ma mʼu du kpa odudu. Taku Maikal o̩ya Defid, ka ñw u kakini, Iche̩wñ kʼe̩ ma jadu oji o̩la-we̩ odu eñini-i n, o̩na ma adʼe̩ kpa."
1SA,19,12,"Abe̩le̩ Maikal du Defid lʼope unyi tane̩; oñ i le. I la ra, oñ i fʼuma o̩wo̩."
1SA,19,13,"Taku Maikal mʼamude oji-wñ du, oñ i mʼu du dachi oj ate̩, oñ i mʼaloji ku ma nʼedudu ewo che du tʼugbo oji-wñ, oñ i mʼukpo ko bʼo ma."
1SA,19,14,"Tak e̩gba ki So̩l fʼamonuche̩-wñ kpe̩ wa ku ma mu Defid du, onobule̩ le̩ kakini, I achʼo̩ga."
1SA,19,15,"Taku So̩l fʼamonuche̩-wñ kpe̩ wa kʼeju-ma ki do Defid onugo; i kakini, Me̩ mʼu duwa ñwu mi tʼate̩ tʼate̩, kʼu nadʼu kpa."
1SA,19,16,"Tak e̩gba kʼamonuche̩ mugudu wʼejefu, go, amude oji-wñ la tʼoj ate̩ manyʼaloji edudu ewo ugbo oji-wñ le̩."
1SA,19,17,"Taku So̩l ka ñw Maikal, kakini, E̩wñ chi kʼe̩ bʼumi eju maja abe̩i? kʼe̩ je̩ ñw e̩nebi-mi lo, kʼi la fʼumi o̩wo̩-i? Taku Maikal dohi ñwu So̩l kakini, Owñ ka ñwu mi kakini, Je̩ ñwu mi lo, e̩wñ chi kʼu nadʼe̩ kpa?"
1SA,19,18,Defid la ra i fʼuma o̩wo̩ oñ i lewa ugbo Samiue̩l Rama. Oñ i fʼe̩wñ du ku So̩l chʼo ka ñw u. Tak owñ kpai Samiue̩l gwo̩ru nyʼagugu Nayo̩t.
1SA,19,19,"Oñ ma mudu ka ñwu So̩l kakini. Go, Defid de̩ Nayot e-Rama."
1SA,19,20,"Taku So̩l fʼamonuche̩ kpe̩ nyʼamu Defid. Oñ e̩gba ku ma ti amakache̩ ku ma do̩ jeju ku ma jo̩ akache̩, ku Samiue̩l la chʼagboji-ma dago, Afu O̩jo̩ lewa bʼamonuche̩ So̩l ma, oñ ama le̩ ño̩ kwokache̩ ge̩."
1SA,19,21,"Tak e̩gba ku ma mʼe-le̩ du ka ñwu So̩l, i fʼamonuche̩ omune̩ kpe̩, tak abo le̩ ño̩ kache̩ ge̩. Taku So̩l fʼamonuche̩ kpe̩ onuʼke̩ta. Ama laño̩ kache̩ ge̩."
1SA,19,22,"Tak owñ onugo letu Rama; oñ i lewa ugbo obuga lile ki de̩ Se̩ku. Tak i tene kakini, Ugbo Samiue̩l kpai Defid de̩? Oñ e̩ne̩ʼka kakini, Go, ama jo̩ Nayot e-Rama."
1SA,19,23,"Tak i kwʼo̩mo̩ nyi Nayot e-Rama; Afu O̩jo̩ laño̩ lewa bʼowñ onugo ma ge̩, oñ abu kʼi alo̩, i nʼache̩ aka gbogbo tak i lewa Nayot e-Rama."
1SA,19,24,"Tak i ño̩ mʼe̩wñ o̩la-wñ gwo̩ jʼane̩, i laño̩ kache̩ eju Samiue̩l, oñ i dachi ago ofo gbogbo dʼo̩jo̩ gbogbo ñw o̩jo̩ o̩jo̩ le̩. Todule̩ ma kakini, So̩l ño̩ dʼef amakache̩ ge̩?"
1SA,20,1,"Taku Defid ra bo̩ Nayo̩t e-Rama te̩, oñ i lewa o̩gba Jo̩natan, i kakini, E̩wñ omi che ta? Udu e̩wñ omi fe̩? E̩wñ la chʼadure kʼu ta eju ata-we̩ kʼi atene oji-mi taa?"
1SA,20,2,"Tak i ka ñw u kakini, E-le̩ ame̩rʼuwe̩ n; uwe̩ aku n. Go, ata-mi jʼache e̩wñ re tʼe-ki nana n, chai e̩gba kʼi ji tʼumi eti; e̩wñ chi kʼata-mi adʼe̩wñ-i maja ñwu mi? O̩da, i chʼabe̩le̩ n."
1SA,20,3,"Taku Defid ño̩ go̩ mʼo̩, oñ i kakini, Ata-we̩ chema nyo̩nyo̩ kʼe̩ li mi eju; oñ i kakini, Me̩ ki je̩ ñwu Jo̩natan ma n, tode̩gba kʼe̩do̩-wñ akpabie̩; i muda chʼochochi, oji Jihofa, kpai oji onugo-we̩ ge̩, i bo e̩re̩ okate kʼu nachi kʼu nanyʼef uku."
1SA,20,4,"Taku Jo̩natan ka ñwu Defid kakini, E̩wñ du ki dʼe̩do̩-we̩, e-le̩ nache todu we̩."
1SA,20,5,"Taku Defid ka ñwu Jo̩natan kakini. Go, ochu ane̩ o̩na, i la nʼo̩na kʼomi awe guguane̩ aje̩ e̩wñ kpʼonu n. Uwe̩ ki muda je̩ ñwu mi lo kʼu dʼo̩la-mi maja oko gbogbo nyʼolane̩ o̩jo̩ e̩ke̩ta-wñ."
1SA,20,6,"Iche̩wñ kʼata-we̩ tene mi re, mak e̩ ka ñw u kakini, Defid gbo̩ko̩bʼumi eju e̩kpa eju e̩kpa kʼi ra nyi Be̩tle̩he̩m, ewo-wñ; todu iche̩bo̩ ku ma che o̩do̩ o̩do̩ tod abunyi-wñ lewane̩ me̩."
1SA,20,7,"Iche̩wñ kʼi ka abe̩-i kakini, I nyo̩ gbe̩; mak adu-we̩-i anure̩do̩: i muda che̩wñ kʼe̩do̩-wñ kpa nana, mak uwe̩ ki ma ka kʼi fʼe̩wñ e̩bie̩ne̩ ñwa te̩ kʼi ache."
1SA,20,8,"Todule̩ e̩ namo̩la ñw adu-we̩-i; todu uwe̩ je̩ ñw adu-we̩-i chʼalo e-Jihofa kpʼuwe̩: i muda che̩wñ kʼudu kʼu fe̩ dʼef umi, uwe̩ onugo ki dʼumi kpa; todu e̩wñ chi kʼuwe̩ adʼumi nyʼugbo ata-we̩?"
1SA,20,9,"Taku Jo̩natan kakini, E-le̩ ki jiji rʼuwe̩; todu iche̩wñ kʼomi ma ma re̩ ka kʼata-mi fʼe̩wñ e̩bie̩ne̩ ñwa nyʼuwe̩, omi ma ka ñw e̩ n?"
1SA,20,10,"Taku Defid ka ñwu Jo̩natan kakini, Iche̩wñ kʼata-we̩ mʼohi o̩ko̩ko̩ du ñw e̩ fa, e̩ne̩ aka ñwu mi?"
1SA,20,11,"Taku Jo̩natan ka ñwu Defid kakini, Lewa, kʼa nyʼoko o̩mo̩. Tak ama meji le tʼoko le̩."
1SA,20,12,"Taku Jo̩natan ka ñwu Defid kakini, Jihofa O̩jo̩ e-Israe̩l! E̩gba kʼu natʼo̩wo̩ nyʼata-mi efu dabe̩ne̩ kʼiko-i o̩na, abe̩k o̩to̩na, go, iche̩wñ kʼe̩nyo̩ do̩mo̩ ñwu Defid, omi akpe̩ one̩ wa adʼoji-wñ dufu ñw e̩ n?"
1SA,20,13,"Iche̩wñ ki rʼata-mi eju kʼi achʼuwe̩ e̩bie̩ne̩, kʼomi ma du dufu ñw e̩, kʼu fʼuwe̩ ke̩che̩ alo, kʼuwe̩ ki lo kpʼure̩do̩ n, maku Jihofa ki fʼabe̩le̩ che ñwu Jo̩natan, kpai e-ki tʼe-i le ge̩: Jihofa ki la dʼugbo-we̩ alu kʼi te̩te̩dʼugbo ata-mi."
1SA,20,14,I la chʼabu kʼu deju-i kate oñ uwe̩ adʼufe̩de̩nyo̩ Jihofa ña mi kʼu we eku ofo n;
1SA,20,15,"uwe̩ ki ño̩ kʼufe̩de̩nyo̩-we̩ da bʼunyi-mi te̩ ogbegbele̩ n; e̩ ki che n, dagba i chʼadiko e̩gba ku Jihofa fʼame̩nebi Defid okoke ko̩da bʼeju ile̩-i te̩."
1SA,20,16,"Abe̩le̩ Jo̩natan chʼalo kpai abunyi Defid kakini, Jihofa la atene ef o̩wo̩ ame̩nebi Defid."
1SA,20,17,"Taku Jo̩natan je̩ ñwu Defid ño̩ go̩ ge̩, iugbo efe̩do̩ kʼi afe̩do̩ owñ; todu i fe̩do̩ owñ alu kʼi afe̩do̩ onugo o̩la-wñ."
1SA,20,18,"Taku Jo̩natan ka ñw u kakini, Ochu ane̩ o̩na, ma atene we̩ chuu, todu e̩wñ ugugu-we̩ ate̩ ofo."
1SA,20,19,"Oñ e̩gba kʼe̩ fʼo̩jo̩ me̩ta je̩ tak uwe̩ ki hika gwo̩ru nyʼugbo kʼe̩ dʼo̩la-we̩ maja o̩jo̩ kʼo̩la le̩ chi, kʼe̩ la kwogugu ugbo okuta Eze̩l le̩."
1SA,20,20,"Tak u natʼo̩fa me̩ta lʼo̩wo̩ʼka-wñ, dabe̩ne̩ kʼu najuko."
1SA,20,21,"E̩ la go, nafʼimo̩to̩-mi kpe̩, oñ naka ñw u kakini, Lo kʼe̩ tene o̩fa le̩ wa. Iche̩wñ kʼu naka ñw imo̩to̩ okolobia le̩ kakini, Go, o̩fa le̩ dʼejemi ñw e̩, mak e̩ mʼu du kʼe̩ lewa; todu ure̩do̩ i che ñw e̩, i nʼo̩la n, oji Jihofa."
1SA,20,22,"I muda che̩wñ kʼu ka ñw okolobia le̩ abe̩-i, kakini. Go, o̩fa dʼejo̩gba-we̩ o̩mo̩; mak e̩ lo we̩, todu Jihofa je̩ ñw e̩ kwʼemi."
1SA,20,23,"I la chʼe-o̩la kʼomi kpʼuwe̩ ka le̩, go, Jihofa dʼagbagba-mi kpʼuwe̩ ogbegbele̩."
1SA,20,24,"Abe̩le̩ Defid dʼo̩la-wñ maja oko le̩. Oñ e̩gba kʼochu ne, onu kwoguane̩ kʼi jʼuje̩wñ."
1SA,20,25,"Onu la gugu oji akpa-wñ alu kʼi te̩tache, owñ chʼakpa ki dʼo̩lo̩do̩ le̩; Jo̩natan la dago o̩mo̩, oñ Abina gugu akolo So̩l; uña Defid la te̩ ofo."
1SA,20,26,"I chaka dʼabe̩le̩ So̩l kʼabu du o̩jo̩ le̩ n: todu i do̩ kakini, E̩wñʼka ke̩re̩bʼo̩ kʼo̩la-wñ ma fe̩ n le̩; o̩la-wñ fe̩ n de̩."
1SA,20,27,"Oñ i lewatʼo̩jo̩ñwa ochu etito̩, o̩jo̩ ekeji-wñ, kʼuña Defid la te̩ ofo ta. Taku So̩l ka ñwu Jo̩natan o̩ma-wñ kakini, E̩wñ chi kʼo̩ma Je̩si ma wa je̩ e̩wñ n? Tʼo̩nale̩ tʼeñini, i wa n."
1SA,20,28,Taku Jo̩natan dohi ñwu So̩l kakini. Defid tʼumi ene eju e̩kpa eju e̩kpa kʼi nyi Be̩tle̩he̩m:
1SA,20,29,"i la kakini, Nagbo̩ko̩bʼe̩, kʼe̩ je̩ ñwu mi lo, todu abunyi-wa chenʼiche̩bo̩ ku ma che ef ewo le̩; o̩maye-mi la fʼuko̩ te̩ ñwu mi. Fa-i, i la che̩wñ kʼe̩ li mi eju, nagbo̩ko̩bʼe̩, kʼe̩ je̩ ñwu mi lo kʼu fejudʼamo̩maye-mi. E̩wñ ki chi kʼi ma wʼugbo itebulu onu ni de̩."
1SA,20,30,"Tak uwe̩do̩ So̩l mutajo bu Jo̩natan ma, oñ i ka ñw u kakini, Uwe̩, o̩ma onobule̩ ki ma mʼofane̩ n. Omi ma kʼo̩ma Je̩si kʼe̩ fa mʼo̩la le̩ amud anyo̩ ñw e̩ n? kʼi ñʼamud anyo̩ ñw ago ofo e-iye-we̩ n?"
1SA,20,31,"Todu gbogbo abu kʼo̩ma Je̩si le̩ deju ile̩-i, uwe̩ anʼe̩re̩ ane̩ n, kpʼo̩fe̩-we̩ n. Todule̩ e̩ ki fʼone̩ kpe̩ amʼu du wa ñwu mi fa-i, todu e̩nuku i che."
1SA,20,32,"Taku Jo̩natan dohi ñwu So̩l ata-wñ kakini, E̩wñ chi ku ma adʼu kpa? Ab i che taa?"
1SA,20,33,Taku So̩l fʼo̩kwo̩ ro̩ ñw u kʼi dʼu kpa; lugbo e-le̩ Jo̩natan ma ka kʼata-wñ fuñwa tʼe̩do̩-wñ ka kʼi adu Defid kpa chuu.
1SA,20,34,"Abe̩le̩ Jo̩natan we̩do̩ nana oñ i kwane̩ bʼitebulu te̩, i la jʼuje̩wñ du o̩jo̩ ekeji ochu le̩ n, todu e̩do̩-wñ kpabie̩ todu Defid, todabu kʼata-wñ kʼanyo̩ mʼo̩."
1SA,20,35,"Oñ i lewatʼodudu-wñ, Jo̩natan nyʼoko le̩ iko kʼi da ñwu Defid, imo̩to̩ kekeleʼka la dʼugbo-wñ."
1SA,20,36,"Tak i ka ñw imo̩to̩-wñ le̩ kakini, Fule, kʼe̩ tene o̩fa kʼu nata-i. Oñ abu kʼimo̩to̩ le̩ fule alo i fʼo̩fa ta lʼo oji."
1SA,20,37,"Tak e̩gba kʼimo̩to̩ le̩ lewʼugbo kʼo̩fa ku Jo̩natan ta te̩, Jo̩natan kwado̩ imo̩to̩ le̩ kakini, O̩fa le̩ dʼej o̩gba-we̩ o̩mo̩ n?"
1SA,20,38,"Oñ Jo̩natan kwado̩ imo̩to̩ le̩ kakini, Hio̩ane̩ piopio, e̩ ki che̩du n. Tak imo̩to̩ Jo̩natan mʼo̩fa le̩ re, oñ i lewa ugbo odu-wñ."
1SA,20,39,Imo̩to̩ le̩ la ma oji e̩wñ le̩ du n; chai Jo̩natan kpai Defid kate mʼoji o̩la le̩.
1SA,20,40,"Taku Jo̩natan mʼebije o̩gu-wñ ko ñw imo̩to̩-wñ le̩, oñ i ka ñw u kakini, Lo, kʼe̩ mʼe̩wñ-i ko nyʼef ewo."
1SA,20,41,"Tak e̩gba kʼimo̩to̩ le̩ le, ababa le̩ Defid kwane̩ kwʼugbo kʼi de̩ o̩wo̩ o̩pata o̩gane̩ o̩mo̩, oñ i lewa fʼeju bʼane̩ ma, oñ i dojikane̩ onu me̩ta. Taku ma dʼalu kʼomune̩ alu oñ ma chane̩ eraku kpai o̩la-ma, gbogbo tak e-Defid tabale."
1SA,20,42,"Oñ Jo̩natan ka ñwu Defid kakini, Lo kpai ure̩do̩, todabu kʼawa mejeji go̩ ef odu Jihofa kakini, Jihofa adʼagbagba omi kpai uwe̩, kpai agbagba ugbe-mi kpai ugbe̩-we̩ tʼogbegbele̩. Tak i kwane̩ oñ i le owñ, oñ Jo̩natan la letʼef ewo."
1SA,21,1,"Taku Defid lewa Nob ugbo Ahime̩le̩k, alama le̩; oñ Ahime̩le̩k nʼo̩la ega ledo Defid, oñ i ka ñw u kakini, Abile ki chʼuwe̩ kate wa kʼe̩ne̩ du ma lebʼe̩ n?"
1SA,21,2,"Taku Defid ka ñw Ahime̩le̩k atama le̩ kakini, Onu fʼuko̩lo̩ʼka ñwa ñwu mi kʼu che, oñ i ka ñwu mi kakini, E̩ ki je̩ ñw e̩ne̩ du ma uko̩lo̩ kʼu kpʼe̩ kʼe̩ che n, kpai e̩wñ kʼomi ñwa ñw e̩-i n; omi la fʼugboʼka jiwe ñw abokolobia kʼa de o̩me̩."
1SA,21,3,"Todule̩ e̩wñ dʼef o̩wo̩-we̩ abajo̩-i ta? Mʼakala me̩lu ko̩ nyʼumi o̩wo̩, abe̩k e̩wñ du ki dʼane̩."
1SA,21,4,"Tak atama le̩ dohi ñwu Defid kakini, Akala ofofo du la dʼef o̩wo̩-mi n, chai akala kiafo̩ do̩mo̩; iche̩wñ kʼabokolobia-we̩ ma te̩mʼabobule̩ n dee."
1SA,21,5,"Taku Defid dohi ñw atama le̩ kakini, Ochochi akwʼenyi-ke̩ta kʼu dufu wa-i ma fʼabobule̩ naba ugbo wa; e̩wñ eku abokolobia afo̩ chaka, dagba kʼule̩-i ki chaka chʼule̩ o̩ja ofofo; abile kʼe̩wñ eku-ma ma fo̩ eñini-i tule n?"
1SA,21,6,"Todule̩ atama mʼe̩wñ kiafo̩ le̩ ko ñw u; todu akala du dʼane̩ o̩mo̩ n, chai akala e-eju ku ma ko kwʼo̩gba Jihofa, ku ma kʼakala una una jʼo̩mo̩ koji-wñ o̩jo̩ ku ma ko kwʼo̩mo̩."
1SA,21,7,"Oñ e̩ne̩ʼka kʼi dʼef amadu So̩l dʼane̩ o̩mo̩ o̩jo̩ le̩, ma fʼu dahi tʼo̩gba Jihofa; odu-wñ la ko̩ Doe̩g, abo Ido̩m. Owñ chʼagbiti ef amadejutala ku ma jʼef o̩wo̩ So̩l."
1SA,21,8,"Oñ Defid ka ñw Ahime̩le̩k kakini, O̩kwo̩ abe̩k ugbada du la dʼef o̩wo̩-we̩ emi n? Todu tʼugbada tʼe̩wñ ebije ogu, omi ne̩ wa n, todabu kʼuko̩lo̩ onu le̩ chʼunaju."
1SA,21,9,"Tak atama le̩ kakini, Ugbada Go̩layat, e̩ne̩ Filistia kʼe̩ kpa ef o̩go̩ Ela, go, ukpo wenyʼe-le̩ tʼubi e̩fo̩d emi; iche̩wñ kʼuwe̩ neku e-le̩, e̩ mʼu du, todu e-du dʼemi tʼe-le̩ le n. Taku Defid kakini, i nʼe-du ki dab e-le̩ n; mʼu du ñwu mi."
1SA,21,10,"Taku Defid kwane̩, oñ i ra o̩jo̩ le̩ tod ailo So̩l kʼi ara, oñ i nyʼugbo Akish, onu Gat."
1SA,21,11,"Tak abuko̩lo̩ Akish ka ñw u kakini, I che Defid, onu ane̩ le̩ de̩-i n? I chʼowñ ma du tʼef eli ako̩ ñw o̩la-ma ef ido-ma n? kakini,"
1SA,21,12,"Taku Defid mʼo̩la-i du tʼo̩wo̩, i la chane̩ erailo Akish onu Gat, nana."
1SA,21,13,"Oñ i mʼalu kʼi te̩tache rida ugbo-ma. I fʼakpaine che dabe̩ne̩ kʼi dʼef o̩wo̩-ma ahimu, i chane̩ ekina nyʼalugbana alaku nyaña nyaña. I la je̩ ñw ito̩-wñ bʼo̩ alu wa bʼilagba-wñ ma."
1SA,21,14,"Tak Akish ka ñw abuko̩lo̩-wñ kakini, Me̩ go, me̩ li kʼe̩ne̩-i ahimu n? E̩wñ chi ku me̩ dʼu wʼugbo-mi ta?"
1SA,21,15,Amahimu cheña mi ku me̩ mʼe̩ne̩-i du wʼugbo-mi kʼi chʼiya imu eju-mi? E̩ne̩-i atʼef unyi-mi?
1SA,22,1,"Taku Defid kwʼo̩mo̩ le, oñ i fʼuma o̩wo̩ le tʼugbo owo Adulam. Oñ e̩gba kʼamo̩maye-wñ kpai abunyi ata-wñ chaka gbo̩, ma gwo̩ru nyʼugbo-wñ o̩mo̩."
1SA,22,2,"Oñ e̩ne̩ du kʼi dʼef ihianyi, kpai e̩ne̩ du kʼo̩me̩ dʼo̩ o̩la, kpai e̩ne̩ du kʼefu-wñ chʼe̩kpa, ma kʼo̩la-ma wa jʼugbo-wñ; oñ i mud agboji-ma; aboke̩le̩ ku ma jʼugbo-wñ la dab one̩ ulo̩ko̩."
1SA,22,3,"Taku Defid kwʼo̩mo̩ le tu Mizpe e-Moab, oñ i ka ñw onu Moab kakini, Narodubʼe̩ todu kʼe̩ je̩ ñw ata-mi kpai iye-mi ku ma dufu wa ajʼugbo-we̩, gbogbo tak u ma e̩wñ kʼO̩jo̩ ache todu mi."
1SA,22,4,Tak i mʼuma ko wa o̩gba onu Moab le̩: oñ ma gugu kpʼowñ gbogbo taku Defid kwef akpolo okuta le̩ dufu.
1SA,22,5,"Taku Gad, akache̩, ka ñwu Defid kakini, Uwe̩ ki gugu ef akpolo okuta-i n; kwo bʼemi te̩ kʼe̩ nyʼoj ane̩ Juda. Taku Defid kwʼo̩mo̩ le oñ i lewa efoko He̩re̩t."
1SA,22,6,"Taku So̩l gbo ka ku ma fu Defid li, kpai aboke̩le̩ ku ma jʼugbo-wñ. So̩l la gugu Gibea, of oli tamarisk oj otete Rama, o̩kwo̩-wñ la dʼef o̩wo̩-wñ, oñ abuko̩lo̩-wñ chaka donyʼu daka."
1SA,22,7,"Taku So̩l ka ñw abuko̩lo̩-wñ ku ma donyʼowñ le̩ kakini, Me̩ neti, ame̩ abo Be̩njamin; o̩ma Je̩si-i adʼoko kpai uche̩ achiwebe̩te̩ma ñwu me̩ okoke? I aje̩ ñw o̩chaka-me̩ chʼamagboji one̩ icham nyʼo̩gwo̩ko̩ icham nyʼo̩gwo̩ko̩ kpai amagboji one̩ ogu me̩lu ogu me̩lu?"
1SA,22,8,"Kʼo̩chaka-me̩ fʼalu jo̩ nyʼumi, kʼe̩ne̩ du ma du dufu ñwu mi e̩gba kʼo̩ma-mi achʼalo kpʼoma Je̩si le̩ n? E̩ne̩ du la dʼef ume̩ kʼe̩do̩-wñ kpabie̩ todu mi n. Me̩ la adu dufu ñwu mi ka kʼo̩ma-mi akʼadu-mi e̩che̩ tʼumi o̩la kʼi kpala adede mi alu ki de̩ eñini n?"
1SA,22,9,"Taku Doe̩g, e̩ne̩ Ido̩m kʼabuko̩lo̩ So̩l jʼef o̩wo̩-wñ le̩ dohi, kakini, Omi li o̩ma Je̩si le̩ kʼi awa Nob, ugbo Ahime̩le̩k, o̩ma Ahitub."
1SA,22,10,"I ño̩ tu Jihofa ene todu-wñ, i la mʼuje̩wñ ko ñw u tak i ño̩ mʼugbada Golayat, e̩ne̩ Filistia le̩, du ñw u."
1SA,22,11,"Tak onu kpʼone̩ nyʼado Ahime̩le̩k atama, kʼi chʼo̩ma Ahitub, kpai abunyi ata-wñ chaka, kpai amatama ku ma jo̩ Nob wa; oñ o̩chaka-ma lewa ugbo onu."
1SA,22,12,"Taku So̩l kakini, Neti, uwe̩, o̩ma Ahitub; oñ i dohi kakini, Omi de̩, odu-mi."
1SA,22,13,"Taku So̩l ka ñw u kakini, E̩wñ chi kʼame̩ fʼalu jo̩ nyʼumi, uwe̩ kpai o̩ma Je̩si le̩? Kʼuwe̩ mʼakala ko ñw u kpai ugbada, kʼe̩ laño̩ tʼO̩jo̩ ene tod uwñ, todu kʼi kwane̩ tʼumi o̩la, kʼi kpala anede mi, alu kʼi ache eñini-i?"
1SA,22,14,"Tak Ahime̩le̩k dohi ñw onu kakini, E̩ne̩ la dʼef abuko̩lo̩-we̩ chaka kʼi chʼe̩ne̩-we̩ kpaka dabu Defid? Kʼowñ chʼana onu, kʼe̩ la chi efu ñw u chaka, kʼi laño̩ chenʼojima ef unyi-we̩?"
1SA,22,15,"Ihi eñini u te̩tatʼO̩jo̩ ene todu-wñ? E-le̩ ki me̩rʼumi n; onu ki bʼulu e̩wñ du mʼadu-wñ-i n, kpai abunyi ata-mi n; todu adu-we̩ mʼofe e̩wñ-i du n, tʼe-re tʼe-ki nana, u ma n."
1SA,22,16,"Tak onu kakini, Eku uwe̩ aku, Ahime̩le̩k, tʼuwe̩, tʼabunyi ata-we̩ chaka."
1SA,22,17,"Tak onu ka ñw amonuchʼonu ku ma fule ku ma donyʼowñ kakini, Murida ku me̩ kpa amatama Jihofa-i; todabu kʼo̩wo̩-ma dʼubi Defid, ku ma ma kʼi ara, ma la du dufu ñwu mi n. Ama abuko̩lo̩ onu jʼanʼo̩wo̩-ma dala ku ma bʼamatama Jihofa ma n."
1SA,22,18,"Tak onu ka ñwu Doe̩g e̩ne̩ Ido̩m le̩, kakini, Uwe̩ ki rida abʼamatama le̩ ma. Taku Doe̩g, e̩ne̩ Ido̩m le̩, rida oñ i lewa bʼamatama ma, i la fʼone̩ o̩gbo̩ me̩le̩ nyoke me̩lu ku ma nyʼe̩fo̩d line̩n efufu kpa."
1SA,22,19,"Oñ i nʼalu ugbada gwo No̩b ewo amatama le̩ da, tʼaboke̩le̩, tʼabobule̩, tʼabimo̩to̩, tʼamo̩me̩kpa, kpai amokokuno̩ kpai amo̩ke̩ke̩te̩ kpai ame̩wño̩re̩ egini, alu ugbada i ne̩ kpa ma."
1SA,22,20,"Tak o̩ma Ahime̩le̩k oka, kʼi chʼo̩ma Ahitub, kʼodu-wñ ko̩ Abayata, fu ma o̩wo̩, oñ i ra tu Defid ubi."
1SA,22,21,Tak Abayata ka ñwu Defid ka ku So̩l mʼamatama Jihofa ko kpa me̩.
1SA,22,22,"Taku Defid ka ñw Abayata kakini, U chema o̩jo̩ le̩, e̩gba ku Doe̩g, e̩ne̩ Ido̩m dʼane̩ o̩mo̩ ka kʼi aka ñwu So̩l chuu; omi chʼe̩wñ ki chi ku ma kpa abunyi ata-we̩ chaka."
1SA,22,23,"Uwe̩ ki gugu ugbo omi; e̩ ki railo n, todu e̩ne̩ kʼi atene oji-mi le̩, owñ le̩ chʼe̩ne̩ kʼi atene oji-we̩ ge̩; todu ugbo mi ma adide we̩ kpaka."
1SA,23,1,"Taku ma ka ñwu Defid kakini. Go, abo Filistia jʼo̩mo̩ akʼogu bʼabo Keila, ma la jʼo̩mo̩ adinya e̩wñ kwʼoj ajita ugwo̩ka-ma."
1SA,23,2,"Todule̩ Defid tu Jihofa ene kakini, U lo kʼu fʼabo Filistia-i gwoda? Taku Jihofa ka ñwu Defid kakini, Lo, kʼe̩ fʼabo Filistia gwoda, kʼe̩ fu Keila jadu."
1SA,23,3,"Tak abo Defid ka ñw u kakini, Go, a jo̩ Juda emi achokpo, iche̩wñ kʼa lo̩ tu Keila ajo̩gu bʼabogu abo Filistia fa, chʼe-le̩ atule n?"
1SA,23,4,"Taku Defid ño̩ tu Jihofa ene ge̩. Oñ Jihofa dohi ñw u kakini, Kwane̩, kʼe̩ gwo̩ru nyi Keila; todu nakʼabo Filistia le̩ jʼef o̩wo̩-we̩."
1SA,23,5,"Taku Defid kpai abo-wñ letu Keila, oñ ma bʼabo Filistia ja, ma la mʼame̩-wñ ukpa-ma ko, oñ ma nʼuku lile kpa ma. Abe̩le̩ Defid fʼabo ku ma dodo Keila jadu."
1SA,23,6,"Oñ i lewatu, e̩gba kʼAbayata, o̩ma Ahime̩le̩k ra nyʼugbo Defid, Keila, i la nʼe̩fo̩d o̩wo̩ gwo̩ru wa."
1SA,23,7,"Oñ ma muduka ñwu So̩l ka ku Defid lewa Keila. Taku So̩l kakini, O̩jo̩ mʼowñ du tʼumi o̩wo̩ me̩; i fʼo̩na re nyʼo̩la-wñ, ewo ki nʼalaku kpai e̩wñ ku ma du rʼo̩na kʼi gudu tʼo̩ le̩."
1SA,23,8,"Taku So̩l fʼamone̩ du do̩ wa ku ma nyʼokogu, ku ma gwo̩ru nyi Keila, ku ma kpala nyu Defid kpai abo-wñ."
1SA,23,9,"Defid la chema ka ku So̩l añwʼibe e̩bie̩ne̩ nyʼowñ; tak i ka ñw Abayata atama le̩, kakini, Mʼe̩fo̩d le̩ du wʼemi."
1SA,23,10,"Taku Defid kakini, O Jihofa, O̩jo̩ abo Israe̩l. Adu-we̩-i gbo̩ ochochi, ka ku So̩l atene kʼi wa Keila-i kʼi fʼewo-i gulo̩ todu mi."
1SA,23,11,"Abo Keila-i jʼadʼumi tʼef o̩wo̩-wñ? So̩l agwo̩ru wa alu kʼadu-we̩ gbo̩-i? O Jihofa, O̩jo̩ Israe̩l, nagbo̩ko̩bʼe̩, ka ñw adu-we̩. Taku Jihofa kakini, I agwo̩ru wa."
1SA,23,12,"Taku Defid kakini, Abo Keila-i jʼako mi kpai abo-mi jʼef o̩wo̩ So̩l? Oñ Jihofa kakini, Ma adʼe̩ ñw u."
1SA,23,13,"Taku Defid kpai abo-wñ kwane̩, ma kwʼefu Keila dufu alo; ma dab one̩ ulo̩gwa; oñ ma le tʼugbo tʼugbo du ki je̩ le ñwu ma. Taku ma ka ñwu So̩l kaku Defid ra bi Keila te̩ me̩; tak i we edufu."
1SA,23,14,"Oñ Defid kwogugu ef aje̩tachi ef akpolo okuta o̩mo̩, i la kwogugu oj ane̩ uwo ef aje̩tachi Zif. So̩l la tejane̩-wñ o̩jo̩ du, O̩jo̩ muda dʼu tef o̩wo̩-wñ n."
1SA,23,15,Oñ Defid li ka ku So̩l dufu wa kʼi tene oji-wñ. Defid la dʼef aje̩tachi Zif efoko.
1SA,23,16,"Taku Jo̩natan, o̩ma So̩l, kwane̩ oñ i nyʼugbo Defid efoko o̩mo̩, kʼi dʼune̩do̩ ñw u ef O̩jo̩."
1SA,23,17,"I ka ñw u kakini, E̩ ki railo n; todu o̩wo̩ So̩l ata-mi ahimʼuwe̩ n; uwe̩ la aje̩ onu Israe̩l, oñ omi achʼe̩ne̩ ki aro̩nʼuwe̩; ata-mi, So̩l, ño̩ chema e-le̩."
1SA,23,18,"Tak ama meji fʼalo che eju Jihofa. Defid la kwogugu efoko o̩mo̩, oñ Jo̩natan le tʼunyi-wñ."
1SA,23,19,"Tak abo Zif lewʼugbo So̩l Gibea; ma kakini, I che Defid dʼo̩la-wñ maja ef akpolo okuta efoko oj uwo Hakila, e-ki dʼo̩wo̩ o̩pata o̩gane̩ egbili ugbo wa le̩ n?"
1SA,23,20,"Todule̩ e̩ gwo̩ru wa fai, O onu, alu du kʼonugo-we̩ neku, e̩ gwo̩ru wa; edʼowñ tef o̩wo̩ onu achʼukpe̩ e-wa."
1SA,23,21,"Taku So̩l kakini, Jihofa ki de̩nyo̩ ñwu me̩; todabu ku me̩ li mi ejumomi."
1SA,23,22,"Lo, narodubʼume̩, ku me̩ fʼo̩gbali-wñ ma ta, ku me̩ ma, ku me̩ li ugbo kʼe̩re̩-wñ de̩, kpai e̩ne̩ ki fʼu li o̩mo̩; todu ma ka ñwu mi ka kʼugbeju-wñ tabale."
1SA,23,23,"Todule̩ me̩ go, ku me̩ ma uña uña du ugbo kʼi adade kʼi adʼo̩la-wñ maja, taku me̩ nʼo̩gbali-wñ wʼugbo-mi, kʼu nale bʼume̩; oñ i awatu iche̩wñ kʼi dʼoj ane̩-i, omi atejane̩-wñ ugbo abo Juda du ku ma chʼicham nyʼo̩gwo̩ko̩ icham nyʼo̩gwo̩ko̩-i."
1SA,23,24,"Taku ma kwane̩, oñ ma dʼo̩gba So̩l nyi Zif."
1SA,23,25,"Taku So̩l kpai abo-wñ le nyʼatejane̩ owñ. Oñ ma mudu ka ñwu Defid. Todule̩ i mugwo̩ru wʼugbo okuta le̩, oñ i kwogugu ef aje̩tachi Moan. Tak e̩gba ku So̩l gbo̩, i ne Defid ule ef aje̩tachi Moan."
1SA,23,26,"So̩l la le ej emi uwo le̩, oñ Defid kpai abo-wñ le ejʼano̩mo̩-wñ. Taku Defid hio̩ane̩ kʼi kwo bʼo̩mo̩ te̩ todu ailo So̩l kʼi ara; todu So̩l kpai abo-wñ che ku ma donyu Defid kpai abo-wñ daka ku ma fʼuma mu."
1SA,23,27,"Ama onuche̩ʼka lewa ugbo So̩l, i kakini, Hio̩ane̩ wa piopio; abo Filistia lewa mʼane̩ ño̩ oj ane̩-i me̩."
1SA,23,28,"Abe̩le̩ So̩l mudabi bʼene Defid ule te̩, oñ i ledo abo Filistia: todule̩ ma do̩ ugbo ki de̩ ko̩ Sela-hamale̩ko̩t."
1SA,23,29,"Taku Defid mute̩gu kwʼo̩mo̩ le, oñ i kwo gugu ef akpolo okuta E̩nge̩di."
1SA,24,1,"Oñ i lewatu, e̩gba ku So̩l mudabi bʼabo Filistia ubi te̩, ku ma ka ñw u kakini. Go, Defid dʼef aje̩tachi E̩nge̩di."
1SA,24,2,Taku So̩l fʼabo Israe̩l chaka tu oñ i mʼaboke̩le̩ icham nyʼo̩gwo̩ko̩ me̩ta ki chi kwef uma ko le nyʼatejane̩ Defid kpai abo-wñ oj okuta ugbo kʼa-mewo ef oko ajo̩.
1SA,24,3,Oñ i lewa ugbo iga ame̩wño̩re̩ egini ej o̩na ugbo kʼowoʼka de̩; oñ So̩l le tʼef uwñ ki fʼe̩wñ bʼe̩re̩-wñ ma. Defid kpai abo-wñ la gugu jʼejefu ejefu owo le̩.
1SA,24,4,"Tak abo Defid ka ñw u kakini, Go, o̩jo̩ ku Jihofa da ñw e̩ kakini, Go, omi adʼe̩nebi-we̩ tef o̩wo̩-we̩ kʼe̩ chʼo e̩wñ du ki nyʼuwe̩ eju, o̩jo̩ le̩ jo̩ me̩. Taku Defid kwane̩, i la mʼeti otogbo So̩l o̩gane̩ ko̩da maja."
1SA,24,5,"Oñ i lewatu ubi le̩, kʼe̩do̩ Defid kpabie̩, todabu kʼi mʼeti otogbo So̩l ko̩da."
1SA,24,6,"Oñ i ka ñw abo-wñ kakini, Jihofa ki kpo̩na echʼodu-mi e̩wñ-i, e̩ne̩ ki Jihofa fʼekpo ba tʼoji-i, kʼomi adʼo̩wo̩ kadʼo abu kʼi chʼe̩ne̩ ku Jihofa fʼekpo ba tʼo̩ oji."
1SA,24,7,"Abe̩le̩ Defid nʼo̩la-i fʼabo-wñ ba, i je̩ ñwu ma kwane̩ tu So̩l o̩la n. Taku So̩l kwane̩ kwʼef owo le̩, i le owñ."
1SA,24,8,"Ubi le̩ Defid ño̩ kwane̩ ge̩, oñ i kwʼef owo dufu, i la kwado̩ So̩l kakini, Odu-mi, Onu-i. Tak e̩gba ku So̩l dʼejubi, Defid te̩kpe̩, i fʼeju bʼane̩ ma, oñ i dojikane̩."
1SA,24,9,"Taku Defid ka ñwu So̩l kakini, E̩wñ chi kʼe̩ nyʼo̩la kʼamone̩ aka ofofo eti? E-ku ma ka kakini, Go, Defid atene kʼi chʼuwe̩ e̩bie̩ne̩?"
1SA,24,10,"Go, eju-we̩ li eñini-i alu ku Jihofa mʼuwe̩ du tef o̩wo̩-mi ef owo le̩ eñini-i. Abo kibo̩ la kʼumi e̩che̩ kʼu dʼe̩ kpa; u muda chʼeju e̩ye̩ge̩ ñw e̩; oñ u kakini, Nadʼo̩wo̩-mi dufu akado odu-mi n; todu e̩ne̩ ku Jihofa fʼekpo ba tʼo̩ oji i che."
1SA,24,11,"Anubi e-le̩, ata-mi, go, ochochi, go eti otogbo-we̩ ki dʼef o̩wo̩-mi-i; todu eti otogbo-we̩ kʼu ko̩da kʼu ma dʼe̩ kpa n, e̩ ki ma kʼe̩ ño̩ li ka kʼe̩bie̩ne̩ abe̩k ada kʼu je̩ dʼef o̩wo̩-mi n, u la dʼe̩ re n, dagba kʼe̩ chaka kpala jo̩ anede oji-mi kʼe̩ dʼu."
1SA,24,12,"Jihofa ki kajo̩ agbagba-mi kpai uwe̩, Jihofa ki la fʼache̩ mi na ugbo we̩; o̩wo̩-mi muda akadʼuwe̩ n."
1SA,24,13,"Alu kʼita abo igbe-legbele ka kakini, Ef e̩ne̩bibi oñ e̩wñ bibi adufu kwo; o̩wo̩-mi muda akadʼuwe̩ n."
1SA,24,14,E̩ne̩ oñ onu Israe̩l dufu wa tod uwñ-i ta? E̩ne̩ oñ e̩ nʼo̩ ule? Oku abia. Itakpitiʼka.
1SA,24,15,"Todule̩ Jihofa ki chʼakajo̩, kʼi fale da agbagba omi kpai uwe̩, i go, kʼi gbʼomu-mi ka, kʼi fʼoji ajo̩-mi kpa, kʼi dʼumi bʼe̩ o̩wo̩ te̩."
1SA,24,16,"Oñ i lewatu e̩gba ku Defid fʼo̩la-i ka ñwu So̩l kpa, So̩l kakini, Omuko̩la-we̩ de̩? O̩ma-mi, Defid? Taku So̩l chʼomu-wñ nyate̩ i kworaku."
1SA,24,17,"Tak i ka ñwu Defid kakini, Uwe̩ chʼe̩ne̩ o̩kpakpa tʼomi le; todu e̩nyo̩ oñ e̩ che ñwu mi, u muda fʼe̩bie̩ne̩ chʼe̩."
1SA,24,18,"Uwe̩ la ka eñini-i, alu kʼe̩ che e̩nyo̩ kpai omi, Jihofa chaka dʼumi tef o̩wo̩-we̩, uwe̩ dʼumi kpa n."
1SA,24,19,"Todu iche̩wñ kʼone̩ fʼe̩ne̩bi-wñ li, i aje̩ ñw u lo o̩lafia? Todule̩ Jihofa kʼi mʼe̩nyo̩ du ñw e̩ tod e̩wñ kʼe̩ che ñwu mi eñini-i."
1SA,24,20,"Fa-i, go, u la chema kʼuwe̩ achʼonu chuu, kʼojane̩ o̩fe̩ alonyane̩ ef o̩wo̩-we̩."
1SA,24,21,"Todule̩ e̩ go Jihofa ñwu mi fa-i, ka kʼuwe̩ ñʼakʼugbe̩-mi da rinyo̩ ubi-mi n, kʼuwe̩ ñʼakpʼodu-mi lu kwef unyi ata-mi n."
1SA,24,22,Taku Defid go̩ ñwu So̩l. Oñ So̩l le tʼunyi; Defid kpai abo-wñ muda mute̩gu nyʼef akpolo okuta le̩.
1SA,25,1,"Oñ Samiue̩l leku; tak abo Israe̩l chaka kʼo̩la-ma jeju, ma dʼo̩wo̩ fiʼe̩do̩, oñ ma mʼu du ji ef unyi-wñ Rama."
1SA,25,2,"Oñ e̩ne̩ʼka de̩ Maon kʼi achʼuko̩lo̩ Karme̩l; e̩ne̩ le̩ la chʼe̩nelile ololo, i la nʼame̩wño̩re egini icham nyʼo̩gwo̩ko̩ me̩ta, amewo-wñ la chʼicham nyʼo̩gwo̩ko̩; oñ i do̩mo̩ aja edudu ame̩wño̩re̩-wñ egini le̩ Karme̩l."
1SA,25,3,"Odu e̩ne̩ le̩ la ko̩ Nebal; oñ odu o̩ya-wñ ko̩ Abige̩l; onobule̩ le̩ la chenʼibe nyo̩nyo̩, eju-wñ la chʼuto̩ ego; e̩ne̩ke̩le̩-wñ muda chʼe̩ne̩ ukpe̩do̩, i la bie̩ne̩ ef e̩wñ du kʼi ache; owñ la chʼabo unyi Kele̩b."
1SA,25,4,Oñ Defid gbo̩ ef aje̩tachi o̩mo̩ ka ku Nebal do̩mo̩ aja edudu ame̩wño̩re̩-wñ egini.
1SA,25,5,"Taku Defid fʼabokolobia me̩gwa kpe̩, oñ Defid ka ñw abokolobia le̩ kakini, Me̩ te̩gu nyi Karme̩l ku me̩ nyʼugbo Nebal, ku me̩ fʼu gwa ñwu mi."
1SA,25,6,"Abu ku me̩ aka ñw e̩ne̩ kʼi gugu achile̩ le̩ de̩ kakini, Agba-o! I ra ñw e̩ kpo̩o̩, ure̩do̩ ki dʼugbo abunyi-we̩, ure̩do̩ kʼi la dʼugbo e̩wñ du kʼe̩ ne̩."
1SA,25,7,"Fai u la gbo̩ ka kʼuwe̩ chenʼabo ku ma ja edudu amala-we̩; a la je̩ ñw anyo̩ mu amadide amala-we̩ ku ma te̩te̩jʼugbo-wa n, e̩wñ-ma du la lenyo̩ gbogbo abu ku ma jo̩ Kartne̩l-i n."
1SA,25,8,"Tʼabokolobia-we̩ ene, ma aka ñw e̩. Todule̩ e̩ ki li abokolobia-i eju; todu o̩jo̩ e̩nyo̩ oñ a awa-i. Agba, e̩wñ du ki tʼuwe̩ o̩wo̩ o̩mo̩ e̩ ko ñw amadu-we̩-i kpai Defid, o̩ma-we̩-i."
1SA,25,9,"Tak e̩gba kʼabokolobia Defid lewa, ma ko̩la ñwu Nebal teju o̩la-i chaka ef odu Defid, oñ ma we."
1SA,25,10,"Taku Nebal dohi ñw amadu Defid kakini, E̩ne̩ cho Defid? O̩ma Je̩si-i la chʼe̩ne̩? Amadu wewe do̩mo̩ ku ma ra bʼo̩wo̩ amodu-ma te̩ ojolu eñini."
1SA,25,11,"Abu ki dʼabe̩le̩ omi akʼakala-mi kpai omi-mi kpai e̩la kʼu kpa tod abo ku ma ja edudu amala-mi, kʼu mʼu ko ñw amone̩ kʼomi ma mema ugbo ku ma kwo wa n?"
1SA,25,12,"Abe̩le̩ abokolobia Defid mu-bidagbʼo̩, oñ ma mudabi, ma lewa ka ñwu Defid alu kʼi ka chaka."
1SA,25,13,"Taku Defid ka ñw abo-wñ kakini, E̩nene̩ne̩ne̩ me̩ chaka kʼi mʼugbada-wñ du ji mʼago. Tak e̩ne̩ne̩ne̩ne̩ ma chaka mʼugbada-wñ du ji mʼago; Defid laño̩ mʼugbada e-wñ du ji mʼago ge̩. Abo ku ma tu Defid ubi alo la dab one̩ ulo̩ko̩; one̩ o̩gwo̩ko̩ la kwojo̩ ugbo ane̩-ma."
1SA,25,14,"Okolobiaʼka muda ka ñw Abige̩l, o̩ya Nebal, kakini, Go, Defid fʼamonuche̩ kpe̩ kwef aje̩tachi wa akadua ñw odu-wa; tak i gwo̩ko̩rʼuma o̩la."
1SA,25,15,"Abo le̩ la che e̩nyo̩ ñw a tabale; anyo̩ la mu wa n; e̩wñ-wa du la lenyo̩ gbogbo abu kʼa le kpʼama, e̩gba kʼa jʼegbili o̩mo̩ n;"
1SA,25,16,ama chʼo̩gba ki bu nyi wa tʼodu tʼo̩ro̩ka gbogbo abu kʼa jʼugbo-ma adejute̩ ame̩wño̩re̩ egini-wa le̩.
1SA,25,17,"Todule̩ uwe̩ ki ma fa-i, kʼe̩ kpibe e̩wñ kʼuwe̩ ache; todu ma fʼe̩wñ e̩bie̩ne̩ ñwa nyʼodu-wa, kpai abunyi-wñ chaka; todu ebili-wñ je̩ ñw one̩ ko̩la ñw u n."
1SA,25,18,"Tak Abige̩l hio̩ane̩, i la mʼe̩bo̩ uje̩-wñ o̩gwo̩ko̩ ko, kpai aiko omi achiwebe̩te̩ma meji kpai ame̩wño̩re̩ egini me̩lu ku ma fu kwu, kpai e̩ñwa o̩ka e̩ro̩ me̩lu, kpai o̩wo̩ achiwebe̩te̩ma e̩gbe̩ ogume̩lu, kpai e̩bo̩ e̩ro o̩gbaikolo o̩gwo̩ko̩, oñ i mʼu ko nʼamo̩ke̩ke̩te̩ ubi."
1SA,25,19,"Tak i ka ñw abokolobia-wñ kakini, Me̩ kanyi dʼo̩gba-mi; go, omi tʼume̩ ubi awa le̩. I muda ka ñwu Nebal, o̩ko̩-wñ n."
1SA,25,20,"Abe̩le̩, abu kʼi tanʼo̩ke̩ke̩te̩-wñ agwo̩ru wʼugbo o̩fio̩lifio̩ uwo le̩, go Defid kpʼabo-wñ kpejurʼu gwo̩ru awa o̩gba-wñ; oñ i de kpai ama."
1SA,25,21,"Defid la fʼo̩la-i katane̩ e̩gba le̩ me̩, kakini, Ede kʼu de e̩wñ du kʼe̩ne̩-i ne̩ aje̩tachi kʼe̩wñ du kʼo̩wo̩-wñ ne̩ ma lenyo̩ n, chʼofofo: i la d ʼe̩bie̩ne̩ rʼo̩me̩ e̩nyo̩ ñwu mi."
1SA,25,22,"I chaka chʼo̩ma e̩ne̩ke̩le̩ okate ef e̩wñ du kʼo̩wo̩-wñ ne̩ kʼu to̩no̩ kʼo̩jo̩ añwa ke̩re̩bʼo̩, mak O̩jo̩ ki chʼabe̩le̩ ñw ame̩ne̩bi Defid, kpʼe-ki tʼe-le le ge̩."
1SA,25,23,"Tak e̩gba kʼAbige̩l fu Defid li, i hio̩ane̩ mudachi bʼoj o̩ke̩ke̩te̩-wñ te̩, oñ i lewa fʼeju bʼane̩ ma o̩gba Defid, i la dojikane̩."
1SA,25,24,"Tak i lewane̩ e̩re̩-wñ oñ i kakini, Odu-mi, udu kide̩ ki bʼumi ma; agba, nagbo̩ko̩bʼe̩ kʼe̩ je̩ ñw adu-we̩ onobule̩-i ki ko̩la nyʼuwe̩ eti, e̩ ki la gbʼo̩la kʼadu-we̩ onobule̩-i aka ta,"
1SA,25,25,"nagbo̩ko̩bʼe̩ odu-mi, e̩ ki nyi e̩ne̩bili le̩ eti n, owñ che Nebal le̩; todu alu kʼodu-wñ de̩, abe̩le̩ i de̩: Nebal oñ odu-wñ ko̩ ibe̩te̩ la dʼo̩la-wñ. Omi, adu-we̩ onobule̩-i, u li abokolobia odu-mi kʼe̩ kpuche̩ wa le̩ n."
1SA,25,26,"Todule̩ fa-i, odu-mi Oji Jihofa, kpai Oji onugo-we̩, abu ku Jihofa fʼuwe̩ dahi kʼo̩wo̩-we̩ ki we etunyʼe̩bie̩, kʼuwe̩ ki we enʼo̩wo̩-we̩ jadu oji o̩la-we̩. Todule̩ fai ame̩nebi-we̩ kpai abo ku ma tene echʼodu-mi e̩bie̩ne̩, ki de̩ alu ku Nebal de̩."
1SA,25,27,Oñ e̩ je̩ ñwu ma kʼe̩wñ e̩nyo̩ O̩jo̩ kʼadu-we̩ ko wʼugbo odu-mi-i ñw abokolobia ku ma tʼodu-mi ubi.
1SA,25,28,"Agba, o̩ko̩ nagbabʼe̩ kʼe̩ mʼada kʼadu-we̩ onobule̩-i je̩ le̩ du chʼe ele: todu Jihofa ache kʼunyi odu-mi ki chʼunyi o̩kpaka chuu, todabu kʼodu-mi nʼogu Jihofa aja; ma ñʼali e̩bie̩ne̩ ef uwe̩ gbogbo mʼo̩jo̩ uku-we̩ n."
1SA,25,29,"Dagba one̩ ki kwane̩ kʼi nʼuwe̩ ule, kʼi laño̩ tene onugo oji-we̩, i chaka dʼabe̩le̩ ma adʼonugo odu-mi ji manyʼabo ki deju manyu Jihofa O̩jo̩-we̩; owñ akʼonugo ame̩nebi-we̩ ro̩ rinyo̩ dabe̩ne̩ ku ma ko ma gwʼinata."
1SA,25,30,"I la awatu e̩gba ku Jihofa fʼe̩wñ du che ñw odu-mi teju o̩la e̩nyo̩ kʼi ka lʼugbo-we̩, kʼi ño̩ mʼuwe̩ du chʼe̩nuto̩gba Israe̩l,"
1SA,25,31,"kʼe̩wñ-i ki we eche e̩wñ ero̩ko̩ibu ñw e̩, kʼi we eche e̩wñ ki agwunyʼodu-mi e̩do̩, ka kʼuwe̩ dʼe̩bie̩ dafo tebitele ofo n, odu-mi la fʼache̩ o̩la-wñ na ni ge̩. Tak e̩gba ku Jihofa fʼe̩nyo̩ che ñw odu-mi, e̩ nadibekado adu-we̩ onobule̩-i."
1SA,25,32,"Taku Defid ka ñw Abige̩l kakini, Jihofa ki nʼele, owñ chʼO̩jo̩ e-Israe̩l kʼi fʼuwe̩ kpuche̩ kʼe̩ ledo mi eñini-i!"
1SA,25,33,"O̩jo̩ ki la de̩nyo̩ ñw ibe-we̩ kʼe̩ lo le̩, O̩jo̩ ki la de̩nyo̩ ñw e̩, uwe̩ kʼe̩ gwo̩nyʼumi kʼu ma dʼo̩wo̩ tunyʼe̩bie̩ eñini n, kʼu laño̩ we enʼo̩wo̩-mi fʼache̩ o̩la-mi na."
1SA,25,34,"Todu i ma chi n, Oji Jihofa, O̩jo̩ e-Israe̩l, e-kʼi ma je̩ ñwu mi chʼuwe̩ e̩bie̩ne̩ n, uwe̩ ma hio̩ane̩ wa aledo mi-i n, ochochi, i chaka chʼo̩ma e̩ne̩ke̩le̩ kate i ma bo̩ ñwu Nebal kʼo̩jo̩ ma ñwa ke̩re̩bʼo̩ n."
1SA,25,35,"Abe̩le̩ Defid mʼe̩wñ kʼi ko wa le̩ gba kwʼo̩wo̩-wñ, oñ i ka ñw u kakini, Lo tʼunyi-we̩ kpai ure̩do̩; go, u mʼomu-we̩ gbagbo̩ me̩, eju-we̩ kʼu li, i nyo̩ me̩."
1SA,25,36,"Tak Abige̩l lewa ugbo Nebal; go, i la fʼo̩te̩ hi ef unyi-wñ, dabe̩ne̩ kʼoko̩te̩ e-amonu abe̩i; e̩do̩ Nebal la chʼe̩bo̩ nana, todu o̩te̩ fʼu mu tabale: todule̩ o̩ya-wñ ka abu du ñw u n, tʼo̩la re tʼe-ki nana, gbogbo tak ane̩ mune̩ o̩jo̩ñwa-wñ."
1SA,25,37,"Oñ i lewatu odudu-wñ, e̩gba kʼo̩te̩ achiwebe̩te̩ma takpa o̩la Nebal, kʼo̩ya-wñ mʼe̩wñ-i du ka ñw u, ofuu la muda ef uwñ, oñ i dabe̩ne̩ kʼokuta te̩."
1SA,25,38,"Oñ i lewa, i ño̩ dab o̩jo̩ me̩gwa, taku Jihofa fu Nebal kpa kʼi ku."
1SA,25,39,"Tak e̩gba ku Defid gbo̩ ka ku Nebal leku i kakini, Jihofa ki nʼele, abu kʼi fʼomu-mi ka ugbo ina-mi ki kwʼo̩wo̩ Nebal wa le̩, kʼi ma la je̩ ñw adu-wñ-i tunyʼe̩bie̩ne̩ n. Jihofa la mʼe̩wñ e̩bie̩ne̩ ku Nebal che du dabi wa abʼoji-wñ onugo ma. Taku Defid fʼuche̩ kpe̩ akʼo̩la Abige̩l, kʼi mʼowñ du chʼo̩ya."
1SA,25,40,"Tak e̩gba kʼamadu Defid lewa ugbo Abige̩l Karme̩l, ma ko̩la ñw u kakini, Defid fʼuwa kpuche̩ wʼugbo-we̩, kʼa mʼuwe̩ du wa ñw u kʼe̩ chʼo̩ya-wñ."
1SA,25,41,"Tak i kwane̩, oñ i te̩kpe̩ afʼeju bʼane̩ ma, i kakini, Go, adu-we̩ onobule̩-i chʼadu ki agwʼe̩re̩ amadu odu-mi."
1SA,25,42,"Tak Abige̩l hio̩ane̩, i kwane̩ atanʼo̩ke̩ke̩te̩, manyʼabigbe̩le̩-wñ me̩lu ku ma tʼo̩ ubi; oñ i tʼamonuche̩ Defid ubi, i la mud o̩ya-wñ."
1SA,25,43,Defid ño̩ mʼAhinoam e̩ne̩ Je̩zree̩l le̩ du e̩gba le̩ me̩; oñ amameji chʼo̩ya-wñ.
1SA,25,44,"E̩gba le̩ So̩l la mʼo̩ma-wñ Maikal, o̩ya Defid le̩, du ñw Palti, o̩ma Laish, kʼi chʼabo Galim, me̩."
1SA,26,1,"Tak abo Zif lewʼugbo So̩l Gibea, ma kakini, Defid dʼo̩la-wñ maja uwo Hakila, e-ki dʼo̩gba aje̩tachi o̩mo̩ le̩ n?"
1SA,26,2,"Taku So̩l kwane̩, oñ i gwo̩ru nyʼaje̩tachi Zif o̩mo̩, aboke̩le̩ icham nyʼo̩gwo̩ko me̩ta kʼi chi kwef abo Israe̩l jʼugbo-wñ ku ma tene Defid ef aje̩tachi Zif le̩."
1SA,26,3,"Oñ So̩l lewa ruru jo̩ uwo Hakila, kʼi dʼo̩gba aje̩tachi ej o̩na o̩mo̩. Defid la gugu ef aje̩tachi, oñ i li abu ku So̩l atʼo̩ ubi ef aje̩tachi le̩."
1SA,26,4,"Todule̩ Defid fʼabo ku ma tu ane̩ kpe̩, oñ ma ma ka ku So̩l lewa, ochochi."
1SA,26,5,"Taku Defid kwane̩ oñ i lewʼugbo ku So̩l ru le̩. Defid la li ugbo ku So̩l dachi, kpai Abina, o̩ma Ne̩r, kʼi chʼonu ogu-wñ; So̩l la dachi ef o̩gba ugbo ku ma kʼane̩ jo̩, amone̩ la ruru jo̩ dʼo̩ ka."
1SA,26,6,"Taku Defid mʼohi du ñw Ahi-me̩le̩k, e̩ne̩ abo He̩t le̩, kpai Abishai, o̩ma Ze̩ruaya kʼi chʼo̩maye Jo̩ab, kakini, E̩ne̩ alebʼumi nyʼugbo So̩l ef uru o̩mo̩? Tak Abishai kakini, Nale bʼuwe̩."
1SA,26,7,"Abe̩le̩ Defid kpai Abishai lewa ugbo amone̩ le̩ odu. E̩ la go, So̩l dachi alolu ef o̩gba ugbo kʼane̩ jo̩, o̩kwo̩-wñ tunyʼane̩ ugbo oji-wñ; oñ Abina kpai amone̩ le̩ dachi lʼo daka."
1SA,26,8,"Tak Abishai ka ñwu Defid kakini, O̩jo̩ mʼe̩nebi-we̩ du tʼef o̩wo̩-we̩ eñini me̩: todule̩ narodubʼe̩ fai, e̩ je̩ ñwu mi dʼo̩kwo̩ gwunyʼu tunyʼane̩ onukate, omi agwunyʼu onu meji n."
1SA,26,9,"Taku Defid ka ñwu Abishai kakini, E̩ ki kpa n; todu e̩ne̩ neke dʼo̩wo̩ dufu achagwunyʼe̩ne̩ ku Jihofa fʼekpo ba tʼo̩ oji ki ma chʼabi i je̩ n?"
1SA,26,10,"Oñ Defid kakini, Oji Jihofa! Jihofa adʼu kpa; abe̩k o̩jo̩ uku-wñ awa; abe̩k okogu i anyi tak i alenyo̩."
1SA,26,11,"Jihofa ki kpo̩na, o̩wo̩-mi edu dufu chʼagwunyʼe̩ne̩ ku Jihofa fʼekpo ba tʼo̩ oji; ama fa-i nagbo̩ko̩bʼuwe̩ kʼe̩ mʼo̩kwo̩ kʼi dʼugbo oji-wñ du, kpai o̩cha omi-wñ, kʼa lo wa."
1SA,26,12,"Abe̩le̩ Defid mʼo̩kwo̩ kpai o̩cha ki dʼugbo oji So̩l ko̩; taku ma kwʼo̩mo̩ le. E̩ne̩ du la li n, ma la ma n, e̩ne̩ du la ji olu n; todu o̩chaka ma jʼalolu, todabu kʼolu lile kʼi kwʼugbo Jihofa wa fʼuma mu."
1SA,26,13,"Taku Defid le tʼo̩wo̩ʼka-wñ o̩mo̩, oñ i kwodago oj uwo o̩najiji; agbagba-ma te̩ nana;"
1SA,26,14,"taku Defid kwado̩ amone̩ le̩, kpai Abina, o̩ma Ne̩r; i kakini, Uwe̩ adohi n, Abina? Tak Abina dohi kakini, Uwe̩ e̩ne̩ akwado̩ onu-i?"
1SA,26,15,"Taku Defid ka ñw Abina kakini, I chʼe̩ne̩ke̩le̩ uwe̩ che n? E̩ne̩ dab uwe̩ oj ane̩ Israe̩l? E̩wñ chi kʼe̩ ma fʼide odu-we̩ onu de n? Todu e̩ne̩ʼka kwef amone̩ wa kʼi dʼonu kʼi chʼodu-we̩-i kpa."
1SA,26,16,"E̩wñ kʼuwe̩ che-i nyo̩ no. Oji Jihofa, ame̩ chʼame̩ne̩ uku, todabu ku me̩ ma fʼide odu-me̩ ku Jihofa fʼekpo ba tʼo̩ oji de n, e̩ go ugbo kʼo̩kwo̩ onu de̩ fa-i kpai o̩cha omi ki dʼugbo oji-wñ ge̩."
1SA,26,17,"Taku So̩l mejuma omuko̩la Defid, oñ i kakini, Omuko̩la-we̩ de̩, Defid o̩ma-mi? Taku Defid kakini, Omuko̩la-mi de̩, odu-mi, o Onu."
1SA,26,18,"Oñ i kakini, E̩wñ chi kʼodu-mi anʼadu-wñ ule-i ta? Todu ab u che? Abe̩k e̩bie̩ne̩ e̩wñ dʼef o̩wo̩-mi?"
1SA,26,19,"Todule̩ fa-i nagbo̩ko̩bʼe̩, odu-mi onu-i, kʼi gbo̩ o̩la adu-wñ-i. Iche̩wñ kʼi che Jihofa fʼe̩ ke̩che̩ tʼumi o̩la, je̩ ñw u ki gbo̩ ekpo e̩wñ ele; i muda che̩wñ ki chʼamo̩ma amone̩ che, ama ki mu ma eju Jihofa. Todu ma fʼumi ne̩ tʼo̩do̩da eñini-i, kʼu we enʼukpe̩ ef e̩wñ ogu e-Jihofa. Ma kakini, Lo, kʼe̩ re̩ amo̩jo̩ omune̩."
1SA,26,20,"Todule̩ fa-i e̩ je̩ ñw e̩bie̩-mi ki dajane̩ ubi Jihofa n. Todu itakpiti oñ onu Israe̩l wa atene-i, dabe̩ne̩ kʼe̩ne̩ʼka ado̩de̩ agbailo oj uwo uwo."
1SA,26,21,"Taku So̩l kakini, U fʼadure ta! Mudabiwa, o̩ma-mi; todu u ñʼachʼuwe̩ e̩bie̩ne̩ ge̩ n, abu kʼiñmi-mi chʼo̩me̩me̩le̩ eju-we̩ eñini-i. Go, idada u te̩tache-i u ño̩ la tabale."
1SA,26,22,"Taku Defid dohi, i kakini, Go, o̩kwo̩-we̩ de̩, O onu! E̩ je̩ ñw okolobiaʼka ki wʼemi amʼu du."
1SA,26,23,"Jihofa la adu o̩kpakpa-wñ kpai o̩kpaka-wñ ñw e̩ne̩ne̩ne̩ne̩; todabu ku Jihofa mʼuwe̩ du tef o̩wo̩-mi eñini, kʼomi ma jʼadʼo̩wo̩-mi dufu chʼagwunyʼe̩ne̩ ku Jihofa fʼekpo ba tʼo̩ oji n."
1SA,26,24,"E̩ la go, alu kʼonugo oji-we̩ chʼe̩wñ ina ina eju-mi eñini-i, alu le̩ onugo oji e-mi ki ño̩ mud e̩wñ ina eju Jihofa, kʼi la ño̩ mʼumi gba kwef o̩pe̩cha chaka."
1SA,26,25,"Taku So̩l ka ñwu Defid kakini, O̩jo̩ ki de̩nyo̩ ñw e̩, Defid o̩ma-mi; eche uwe̩ ache e̩wñ, edu uwe̩ adu chuu. Abe̩le̩ Defid le owñ, oñ So̩l mudabi tʼe̩gu-wñ."
1SA,27,1,"Taku Defid ka ef e̩do̩-wñ kakini, Nalenyo̩ o̩jo̩ʼka o̩wo̩ So̩l chuu; i nʼe̩wñ du ki nyo̩ ñw omi tʼera tʼane̩ abo Filistia le n; tak uhia etene mi ef alo̩me̩ Israe̩l du ahia So̩l. Abe̩le̩ tak u nafʼo̩ o̩wo̩."
1SA,27,2,"Taku Defid kwane̩ owñ kpai one̩ ulo̩gwa ku ma jʼugbo-wñ mudaba tugbo Akish o̩ma Mao̩k, onu Gat."
1SA,27,3,"Taku Defid bʼAkish gugu Gat owñ kpai abo-wñ. E̩ne̩ne̩ne̩ne̩ nʼabunyi-wñ tu Defid kpai amo̩ya-wñ meji, Ahinoam, e̩ne̩ Je̩zree̩l, kpai Abige̩l, e̩ne̩ Karme̩l, o̩ya Nebal le̩."
1SA,27,4,"Taku ma mudu ka ñwu So̩l ka ku Defid ra tu Gat, oñ i ma ño̩ tejane̩ uwñ ge̩ n."
1SA,27,5,"Taku Defid ka ñwu Akish kakini, Iche̩wñ kʼe̩ li mi eju abajo̩-i, e̩ je̩ ñwu ma bʼuña ñwu mi ef ewoʼka egbili kʼu dodo o̩mo̩. Todu abile kʼadu-we̩ adodo ewo onu-i kpʼuwe̩?"
1SA,27,6,Tak Akish mu Ziklag du ñw u o̩jo̩ le̩. Todule̩ o̩wo̩ amonu Juda ne̩ Ziklag gbogbo tʼeñini.
1SA,27,7,Oñ aluka o̩jo̩ ku Defid dodo ane̩ Filistia chʼo̩do̩ odukulu kpai ochu me̩le̩.
1SA,27,8,"Taku Defid le teke kpʼewo abo Ge̩shur oka fo̩ kpʼe-abo Geze̩r kpʼe-abo Amale̩k; todu abo le̩ chʼabo ki dodo ane̩ le̩ kwʼigbelegbele, owñ chʼabu kʼone̩ anyi Shur, gbogbo wʼane̩ Ijipti."
1SA,27,9,"Defid la fʼane̩ le̩ gwoda, i la tʼe̩ne̩ke̩le̩ kpʼonobule̩ no̩ ki deju n, oñ i mʼame̩wño̩re̩ egini kpʼamokuno̩ kpʼamo̩ke̩ke̩te̩ kpʼaminyakulumi kpʼe̩wñ o̩la-ma ko. Tak i mudabi wa, oñ i lewʼugbo Akish."
1SA,27,10,"Tak Akish kakini, Abo ugbo oñ e̩ nyʼakpa ma fo̩ eñini-i ge̩? Taku Defid kakini, Abo Juda o̩wo̩ o̩pata o̩gane̩ kpʼabo Je̩rame̩l o̩wo̩ o̩pata o̩gane̩, kpʼabo Ken o̩wo̩ o̩pata o̩gane̩ ge̩."
1SA,27,11,"Defid la tʼe̩ne̩ke̩le̩ abe̩k onobule̩ du no̩ ku ma deju kʼi ko ma wa Gat in, i ye̩ni, Tode̩gba ku ma dʼofe-wa dufu, kakini, Abe̩le̩ i te̩tache abu kʼi gugu ane̩ abo Filistia le̩."
1SA,27,12,"Oñ Akish dʼo̩la Defid rʼochochi kakini, I je̩ ñw abo-wñ, abo Israe̩l, ahihie̩ne̩ uwñ ogbolo me̩; todule̩ adu-mi i che ogbegbele̩."
1SA,28,1,"Oñ i lewatu adiko o̩jo̩ le̩ kʼabo Filistia kʼabo uru uru-ma wa jo̩ tod ogu, ku ma kʼogu bo̩ Israe̩l. Tak Akish ka ñwu Defid kakini, Uwe̩ ki ma okpoko-wñ, ka kʼuwe̩ adufu lebʼumi ef abogu-wa, uwe̩ kpai abo-we̩."
1SA,28,2,"Taku Defid ka ñw Akish kakini, Todule̩ e̩wñ kʼadu-we̩-i ache, uwe̩ ama. Tak Akish ka ñwu Defid kakini, Todule̩ nadʼuwe̩ chʼe̩ne̩ kʼi adide oji-mi ogbegbele̩."
1SA,28,3,"Samiue̩l leku e̩gba le̩ me̩, abo Israe̩l chaka fʼeku-wñ de̩ me̩, ma la mʼu du ji Rama, owñ chʼef ewo-wñ onugo. So̩l la mʼamachobochi kpai amake̩ma ko bʼane̩ le̩ te̩ e̩gba le̩."
1SA,28,4,"Tak abo Filistia kʼo̩la-ma jeju, oñ ma lewa ruru jo̩ Shune̩m. So̩l la kʼabo Israe̩l chaka jeju oñ ma lewa ruru jo̩ Gilboa."
1SA,28,5,"Tak e̩gba ku So̩l fʼabogu abo Filistia li, i kwochokpo, e̩do̩-wñ la ga tabale."
1SA,28,6,"Oñ e̩gba ku So̩l tu Jihofa ene, Jihofa dohi ñw u n, dagba i chʼelugbo o̩na ena, dagba i chʼurim dagba i chʼamakache̩, i dohi ñw u n."
1SA,28,7,"Taku So̩l ka ñw abuko̩lo̩-wñ kakini, Me̩ natene onobule̩ kʼi ake̩ma ñwu mi, kʼu nanyʼugbo-wñ atene. Oñ abuko̩lo̩-wñ ka ñw u kakini, Go, onobule̩ kʼi ake̩ma dʼE̩ndo̩r."
1SA,28,8,"Taku So̩l fe̩wñʼka fo̩ nyʼeju, oñ i mʼe̩wñ o̩la omune̩ ojoji ko nyi, oñ i le, aboke̩le̩ meji ño̩ lebʼo̩, oñ ma lewʼugbo onobule̩ le̩ odu: oñ i kakini, Bʼumi ifa, nagbo̩ko̩bʼe̩, kʼe̩ ke̩ma ñwu mi, kʼe̩ ño̩ dʼe̩ne̩ du kʼu naka ñw e̩ kwane̩ ñwu mi."
1SA,28,9,"Tak onobule̩ le̩ ka ñw u kakini, Go, uwe̩ chema e̩wñ ku So̩l che le̩, abu kʼi fʼamake̩ma kpʼamachobochi ko̩da bʼane̩-i te̩ me̩, e̩wñ chi kʼe̩ fʼoku bane te̩ ñw oji-mi kʼi mud uku ñwu mi?"
1SA,28,10,"Taku So̩l fu Jihofa go̩ ñw u kakini, Oji Jihofa, uwe̩ ajabi ef e̩wñ-i du n."
1SA,28,11,"Tak onobule̩ le̩ kakini, E̩ne̩ nadʼu kwane̩ ñw e̩? Oñ i kakini, Du Samiue̩l kwane̩ wa."
1SA,28,12,"Tak e̩gba kʼonobule̩ fu Samiue̩l li, i chʼomu nyate̩ akwa nana; oñ onobule̩ le̩ ka ñwu So̩l kakini, E̩wñ chi kʼe̩ nʼakpaine̩ wʼugbo-mi-i? Todu So̩l onugo uwe̩ che."
1SA,28,13,"Tak onu ka ñw u kakini, E̩ ki chokpo n; e̩wñ e̩ li ta? Oñ onobule̩ ka ñwu So̩l kakini, Nali o̩jo̩ʼka kʼi dufu kwef ane̩pe̩te̩ awa."
1SA,28,14,"Oñ i ka ñw u kakini, Ab año̩la-wñ de̩? Oñ i kakini, E̩ne̩ke̩le̩ ogijo te̩gu awa-i; ukpo la bʼo̩la-wñ ma. Taku So̩l mejuma ka ku Samiue̩l de̩. Oñ i mute̩kpe̩ afejubane̩ma, i la dojikane̩."
1SA,28,15,"Taku Samiue̩l ka ñwu So̩l kakini, E̩wñ chi kʼe̩ che mi ihianyi kʼe̩ dʼumi kwane̩ wa-i? Taku So̩l dohi kakini, Ma che mi añwahia tabale; todu abo Filistia akʼogu wa ba mi; O̩jo̩ la kwo bʼumi te̩, i la dohi ñwu mi ge̩ n, dagba i chʼugbo amakache̩, dagba i chʼugbo o̩na ena, todule̩ oñ u dʼuwe̩, kʼuwe̩ ki je̩ ñwu mi ma e̩wñ kʼu nache."
1SA,28,16,"Taku Samiue̩l kakini, E̩wñ chi kʼe̩ tʼumi ene, abu ku Jihofa kwo bʼuwe̩ te̩, kʼi la mud e̩no̩la-we̩?"
1SA,28,17,"Jihofa la fʼalu kʼi ka lʼalu-mi chʼuwe̩; Jihofa la mʼo̩fe̩ le̩ ko̩da nyʼuwe̩ o̩wo̩ me̩, oñ i mʼu du ñw ekeji-we̩, owñ che Defid."
1SA,28,18,"Todabu kʼe̩ ma gba omu Jihofa gbo̩ n, kʼe̩ ma la che teju uwe̩do̩-wñ inaina abʼoji Amale̩k ma n, todule̩ Jihofa fʼe̩wñ-i chʼuwe̩ eñini-i."
1SA,28,19,Anubile̩ ge̩ Jihofa ñʼakʼabogu Israe̩l nyʼo̩wo̩ abo Filistia manyʼuwe̩. O̩na uwe̩ kpʼamo̩ma-we̩ ajʼugbo-mi; Jihofa la akʼabogu Israe̩l nyʼo̩wo̩ abo Filistia ge̩.
1SA,28,20,"Tak ababale̩ So̩l fʼo̩la-wñ nadala dachi ane̩pe̩te̩ o̩la-wñ naga tabale tod o̩la Samiue̩l le̩; ukpahiu ño̩ bo̩ efu-wñ ge̩ n; todu i jʼuje̩wñ gbogbo dʼo̩jo̩ n, i la je̩ tak o̩jo̩ ñwa n."
1SA,28,21,"Tak onobule̩ le̩ lewa ugbo So̩l, i la li kʼe̩do̩ ñwañwala achʼo tabale, i ka ñw u kakini, Go, adu-we̩ onobule̩-i gbʼomu-we̩ gbo̩, u la mʼoji-mi dutinyo̩ todu we̩, oñ u gbʼo̩la kʼe̩ ka ñwu mi gbo̩."
1SA,28,22,"Todule̩ nagbo̩ko̩bʼe̩, kʼuwe̩ ki gbʼomu adu-we̩ onobule̩-i gbo̩ fa-i kʼu dʼe̩bo̩ uje̩wñ re gugu o̩gba-we, kʼe̩ je̩, kʼe̩ nʼukpahiu e̩gba kʼe̩ lo we̩."
1SA,28,23,"I muda ko̩, i kakini, U je̩ n. Ama amadu-wñ manyʼonobule̩ le̩ kutʼowñ; tak i gbʼomu-ma gbo̩. Abe̩le̩ tak i kwane̩ bʼane̩pe̩te̩ te̩, oñ i kwogugu oj ate̩."
1SA,28,24,"Onobule̩ le̩ la chenʼo̩mokuno̩ ki yoyo unyi-wñ. Oñ i hio̩ane̩, i la mʼu du kpa; tak i mʼomu du, i fʼu fo̩, oñ i mʼu du chʼakala ki ma nʼo̩jo̩wu n."
1SA,28,25,"Tak i mʼu du wa gugu o̩gba So̩l, kpai o̩gba abuko̩lo̩-wñ; oñ ma je̩. Taku ma kwane̩, oñ ma le odu o̩jo̩ le̩."
1SA,29,1,Oñ abo Filistia mʼabogu-ma chaka ko wa jo̩ Afe̩k; abo Israe̩l la ruru jo̩ o̩la e̩bi omi ki de̩ Je̩zree̩l.
1SA,29,2,"Tak amodu abo Filistia lale o̩gume̩lu, ogume̩lu kpai icham nyʼo̩gwo̩ko̩, icham nyʼo̩gwo̩ko̩; oñ Defid kpai abo-wñ lale ubi-ma manyʼAkish."
1SA,29,3,"Tak amagboji abo Filistia kakini, Abo Hibru ku ma jo̩-i fa? Tak Akish ka ñw amagboji abo Filistia kakini, I che Defid, adu So̩l onu Israe̩l, kʼi te̩te̩ dʼugbo-mi o̩jo̩ wewe kpʼo̩do̩ wewe-i de̩ n? U la li e̩wñ du ef uwñ akwe̩gba kʼi ñwa tef o̩wo̩-mi gbogbo tʼeñini-i n."
1SA,29,4,"Ama amagboji abo Filistia we̩do̩ bʼo̩; tak amagboji abo Filistia le̩ ka ñw u kakini. Je̩ ñw e̩ne̩ le̩ mudabi, kʼi mudabi tʼe̩gu ugbo kʼe̩ bʼane̩ ñw u o̩mo̩, e̩ ki je̩ ñw u le bʼuwa nyʼogu-i n, tode̩gba kʼa chane̩ eja ki amud e̩no̩la-wa. Todu e̩wñ e̩ne̩-i adu nyi odu-wñ e̩do̩ ki ma chʼoji abo-wa-i n?"
1SA,29,5,"I che Defid ku ma du tʼef eli ako̩ ñw o̩la-ma le̩ de̩ n? kakini,"
1SA,29,6,"Tak Akish fu Defid do̩ wa, oñ i ka ñw u kakini, Oji Jihofa, e̩no̩kpakpa e̩ te̩te̩che, edufu-we̩ kpai ewa-we̩ ef ogu kpʼomi chenyo̩ eju-mi; todu u li e̩wñ e̩bie̩ne̩ ef uwe̩ akwʼo̩jo̩ kʼe̩ wʼugbo mi gbogbo tʼeñini-i n. I chaka dʼabe̩le̩ amodu abo Filistia li uwe̩ eju n."
1SA,29,7,"Todule̩ e̩ mudabi fa-i ta, kʼe̩ lo kpai ure̩do̩, kʼe̩ we ebi amodu abo Filistia eju."
1SA,29,8,"Taku Defid ka ñw Akish kakini, Ama, ab u che? E̩wñ e̩ li ef adu-we̩-i gbogbo abu kʼu te̩te̩dʼo̩gba-we̩ gbogbo tʼojolu eñini? todu kʼe̩ ma je̩ ñw u mi dufu akogu bʼame̩ne̩bi odu-mi onu n?"
1SA,29,9,"Tak Akish dohi, oñ i ka ñwu Defid kakini, U chema ka kʼe̩ nyo̩ eju-mi, dabe̩ne̩ kʼonuche̩ ki kwʼugbo O̩jo̩; i muda chaka dʼabe̩le̩ amagboji abo Filistia kakini, I ale bʼuwa nyʼogu-i n."
1SA,29,10,Todule̩ e̩ takpa kwane̩ odudu manyʼabuko̩lo̩ odu-we̩ ku ma le bʼuwe̩ wa le̩; oñ e̩gba ku me̩ kwane̩ odudu odudu kʼane̩ mune̩ ababale̩ me̩ kwʼemi alo.
1SA,29,11,"Abe̩le̩ Defid takpa kwane̩, owñ kpai abo-wñ, ku ma lo odudu, ku ma dabi tʼane̩ abo Filistia. Tak abo Filistia te̩gu nyi Je̩zree̩l."
1SA,30,1,"Oñ i lewatu gbogbo taku Defid kpai abo-wñ lewa Ziklag o̩jo̩ e̩ke̩ta-wñ abo Amale̩k le̩ lewa fʼunyi ki dʼo̩wo̩ o̩pata o̩gane̩ kpo̩fo̩ manyu Ziklag, oñ mu fu Ziklag gwoda, ma la fʼu gujo rinyo̩."
1SA,30,2,"Ma la fʼabobule̩ kpʼe̩ne̩ du ku ma jʼef uwñ mu lelo, tʼabo e-kekele, tʼabo ki nana. Ma kpʼe̩ne̩ du n, ma muda mʼuma ko kwʼo̩mo̩ oñ ma le ma."
1SA,30,3,"Tak e̩gba ku Defid kpʼa-bo-wñ lewa ewo le̩, go, una fʼu gujo rinyo̩ me̩; amo̩ya-ma kpʼamo̩ma-ma e̩ne̩ke̩le̩ kpʼonobule̩ jʼef amu."
1SA,30,4,"Taku Defid kpʼamone̩ ku ma jʼugbo-wñ chi omu-ma nyʼate araku, gbogbo taku ma ño̩ nʼukpahiu ero̩ ge̩ n."
1SA,30,5,"Ma ño̩ fʼamo̩ya Defid meji Ahinoam, e̩ne̩ Je̩zree̩l le̩ kpʼAbige̩l, o̩ya Nebal e̩ne̩ Karme̩l, mu alo ge̩."
1SA,30,6,"Defid la mʼugbo kʼi ale ru n, todu amone̩ le̩ ko̩la okuta ero̩ dʼo, todu e̩do̩ e̩ne̩ne̩ne̩ne̩ ef amone̩ le̩ chaka chʼe̩kpabie̩ tod amo̩ma-wñ e̩ne̩ke̩le̩ kpʼonobule̩. Defid muda du ukpahiu ñw o̩la-wñ efu Jihofa O̩jo̩-wñ."
1SA,30,7,"Taku Defid ka ñw Abayata, atama, kʼi chʼo̩ma Ahime̩le̩k le̩, kakini, Nagbo̩ko̩bʼe̩ kʼe̩ du e̩fo̩d le̩ wa emi ñwu mi. Tak Abayata mʼe̩fo̩d le̩ du wʼugbo Defid."
1SA,30,8,"Taku Defid tene ugbo Jihofa kakini Iche̩wñ kʼu naranʼabudala-i, namu ma? Tak i dohi ñw u kakini, Rano ma: todu uwe̩ amu ma chuu, i nʼugbo du ki achi n, uwe̩ adabi gba e̩wñ le̩ chaka."
1SA,30,9,"Abe̩le̩ Defid le manyʼone̩ ulo̩gwa ku ma jʼugbo-wñ le̩, oñ ma lewa aji Besor, o̩mo̩ abo ku ma bo̩ ubi jo̩."
1SA,30,10,"Ama Defid rano ma alo waa, owñ kpai one̩ ulo̩ko̩, todu one̩ o̩gwo̩ko̩ ma ubi, owñ chʼabo kʼuhia hia ma ku ma ma neke daba aji Beso̩r n."
1SA,30,11,"Taku ma fʼe̩ne̩ Ijiptiʼka li oko o̩mo̩, oñ ma mʼu du wʼugbo Defid, ma la dʼuje̩wñ ñw u, oñ i mʼu du je̩; taku ma dʼomi ñw u ñmo̩;"
1SA,30,12,"oñ ma bʼe̩bo̩ e̩ro o̩gbaikolo ñw u, kpai o̩wo̩ e̩ro achiwebe̩te̩ma e̩gbe̩ meji. Tak e̩gba kʼi fu je̩, iñmi-wñ lewane̩; todu o̩ro̩ka me̩ta kpʼodu me̩ta kʼi ma je̩ kʼi ñmo̩ ni de̩."
1SA,30,13,"Taku Defid ka ñw u kakini, Ef o̩wo̩ e̩ne̩ e̩ de̩? Ugbo e̩ kwo? Oñ i kakini, Okolobia abo Ijipti u che, u chʼadu e̩ne̩ Amale̩k oka. Odu-mi la tʼumi no̩ tinyo̩-i todabu kʼu lewane̩ o̩ga enyike̩ta."
1SA,30,14,"A le tekeñʼane̩ o̩wo̩ o̩pata o̩gane̩ abo Ke̩re̩t, kpʼe-kʼo̩wo̩ abo Juda ne̩, kpʼo̩wo̩ o̩pata o̩gane̩ Kele̩b. A laño̩ gu Ziklag jo."
1SA,30,15,"Taku Defid ka ñw u kakini, Uwe̩ jʼane̩ mi nyʼugbo udala le̩? Oñ i kakini, E̩ fʼO̩jo̩ go̩ ñwu mi ka kʼe̩ ñʼakpa-mi n, kʼe̩ la ñʼadʼumi tef o̩wo̩ odu-mi ge̩ n, tak u nane̩ we̩ nyʼugbo udala le̩."
1SA,30,16,"Tak e̩gba kʼi fʼowñ ne̩ gwo̩ru nyʼo̩mo̩, go, ma chʼe̩kpatuka bʼane̩ ma o̩mo̩ chaka. Ma jʼaje̩wñ, ma añmo̩, kpʼido eta, todabu kʼane̩ ku ma ko kwʼoj ane̩ abo Filistia kpʼane̩ Juda chenana."
1SA,30,17,"Taku Defid gwo ma da akwʼe̩gba kʼane̩ arefu gbogbo tak olu tunyane̩ o̩jo̩ñwa-wñ. E̩ne̩ke̩le̩ du ef uma fʼo̩ o̩wo̩ n, chai abokolobia ulo̩ko̩ ku ma tanʼaminyakulumi ku ma ra."
1SA,30,18,Oñ Defid dabi mʼe̩wñ du kʼabo Amale̩k le̩ ko gba. Defid la ño̩ mʼamo̩ya-wñ meji gba tane̩ ge̩.
1SA,30,19,"I nʼe̩wñ du ki bo̩ ku ma ma ko dabi wa n, tʼe̩wñ kekele, tʼe-lile, tʼo̩me̩ne̩ke̩le̩, tʼo̩monobule̩, tʼe̩wñ kʼogu je̩, tʼe̩wʼñ du ku ma ko le̩; Defid mʼo̩chaka-wñ ko dabi wa."
1SA,30,20,"Taku Defid mʼame̩wño̩re̩ egini chaka kpʼamokuno̩, ku ma ne̩ ma lo rʼo̩gba ame̩wñ ukpa ki bo̩ ko, oñ i kakini, e̩wñ kʼogu Defid je̩ le̩ de̩."
1SA,30,21,"Taku Defid lewa ugbo one̩ o̩gwo̩ko̩ kʼuhia hia ma ku ma ma neke tu Defid ubi n, ku ma ño̩ je̩ ñwu ma jo̩ et aji Beso̩r le̩; oñ abo le̩ kwo dufu aledo Defid kpʼabo ku ma jʼugbo-wñ. Tak e̩gba ku Defid te̩me̩ru amone̩ le̩ i tene o̩lafia-ma."
1SA,30,22,"Tak ame̩ne̩bibi kpai ame̩nebili chaka ku ma le bi Defid dohi kakini, Todabu ku ma ma lebʼuwa n, a adʼane̩ du ef ane̩ kʼa dabi gba-i ñwu ma n, chai o̩ya-wñ oñ a adu ñw e̩ne̩ne̩ne̩ne̩ kpai amo̩ma-wñ kʼi ne̩ makwʼemialo."
1SA,30,23,"Taku Defid kakini, Amo̩maye-mi, ame̩ ache abe̩le̩ ugbo e̩wñ ku Jihofa ko ñw a le̩ n, owñ fejute̩ wa, i la mʼabo udala ku ma kobʼuwa le̩ ko nyʼuwa o̩wo̩."
1SA,30,24,E̩ne̩ ñʼanyʼume̩ eti ef o̩la-i ge̩? Todu alu kʼukpe̩ e̩ne̩ kʼi anyʼogu de̩ alu le̩ ukpe̩ e̩ne̩ kʼi adago kpenyʼane̩ ade̩ ge̩: ma akpe̩ okujo̩.
1SA,30,25,"Akwo o̩jo̩ le̩ nyʼate̩tʼo̩gba, abe̩le̩ i de̩; oñ i mʼu du chʼuhio̩me̩ kpʼo̩da ku ma ñwa te̩ ñw abo Israe̩l tʼo̩jo̩ olu eñini."
1SA,30,26,"Tak e̩gba ku Defid lewa Ziklag, i kʼe̩wñ kwef ane̩ kʼogu je̩ le̩ kpuche̩ rʼabogijo Juda, owñ chʼugbo amonuku-wñ. I kakini, Go, ele e̩nyo̩ todu me̩ de̩, i kwʼef ane̩ ame̩nebi Jihofa kʼogu je̩."
1SA,30,27,"I ko kpuche̩ rʼabo ku ma jo̩ Be̩te̩l kpʼabo ku ma jo̩ Ramo̩t ki dʼo̩wo̩ o̩pata o̩gane̩, kpʼabo ku ma jo̩ Jatir,"
1SA,30,28,"kpʼabo ku ma jo̩ Aroe̩r, kpʼabo ku ma jo̩ Sifmo̩t, kpʼabo ku ma jo̩ E̩shtemoa,"
1SA,30,29,"kpʼabo ku ma jo̩ Rekal, kpʼabo ku ma jo̩ ewo ewo abo Je̩ramee̩l, kpʼabo ku ma jo̩ ewo ewo abo Ken,"
1SA,30,30,"kpʼabo ku ma jo̩ Ho̩rma, kpʼabo ku ma jo̩ Bo̩rashan kpʼabo ku ma jo̩ Atak,"
1SA,30,31,"kpʼabo ku ma jo̩ He̩bro̩n, kpʼugbo du ku Defid kpai abo-wñ te̩tale."
1SA,31,1,"Oñ abo Filistia kʼogu bo̩ abo Israe̩l. Tak aboke̩le̩ Israe̩l ra rʼo̩gba abo Filistia, oñ ma che ma agbe̩, ma lewane̩ oj uwo Gilboa."
1SA,31,2,"Abo Filistia la tu So̩l kpai amo̩ma-wñ e̩ne̩ke̩le̩ ubi unauna; oñ abo Filistia fu Jo̩natan kpai Abinadab kpai Malki-shua, amo̩ma So̩l le̩ kpa."
1SA,31,3,"Ogu le̩ la nu So̩l oji te̩ tabale, oñ abo ku ma nʼo̩o̩do̩ ranʼo fʼu mu; i ño̩ mʼugbo kʼi ale ru n, noj abo ku ma nʼo̩o̩do̩ le̩."
1SA,31,4,"Taku So̩l ka ñw e̩ne̩ kʼi anʼane̩ ogu-wñ kakini, Mʼugbada-we̩ wo̩ kʼe̩ du gwunyʼumi, tode̩gba kʼabo e̩pi odukulu-i awa dʼu gwunyʼumi, ku ma gwʼumi uke̩. Ama e̩ne̩ kʼi anʼane̩ o̩gu-wñ le̩ je̩ che n; todu i achokpo nana. Todule̩ So̩l mʼugbada-wñ du, oñ i lewane̩ abʼo ma."
1SA,31,5,"Tak e̩gba kʼe̩ne̩ kʼi anʼane̩ ogu-wñ li ka ku So̩l leku, owñ le̩ ño̩ lewane̩ abʼugbada-wñ ma abe̩le̩ ge̩, tak i leku kpʼowñ."
1SA,31,6,"Abe̩le̩ So̩l leku, kpʼamo̩ma-wñ me̩ta, kpʼe̩ne̩ kʼi anʼane̩ ogu-wñ, kpʼabo-wñ chaka, o̩jo̩ kate le̩."
1SA,31,7,"Tak e̩gba kʼaboke̩le̩ Israe̩l ku ma jo̩ udaba o̩go̩ le̩, kpʼabo ku ma jʼudaba Jo̩rdan, li ka kʼabo Israe̩l ara, ku So̩l kpʼamo̩ma-wñ ño̩ leku, ma tʼewo ewo no̩ tinyo̩, oñ ma ra; tak abo Filistia lewa gugu ef uwñ."
1SA,31,8,"Oñ i lewatu o̩jo̩ ñwa-wñ, e̩gba kʼabo Filistia wa ku ma fiʼane̩ bʼo̩la abo ki ku le̩ te̩, ma fu So̩l kpʼamo̩ma-wñ me̩ta li abu ku ma wane̩ jʼoj uwo Gilboa le̩."
1SA,31,9,"Taku ma fʼoji-wñ ko̩da, oñ ma mʼane̩ ogu-wñ ko bʼo̩la-wñ te̩, oñ ma fʼone̩ kpe̩ tʼoj ane̩ Filistia ugbo du, ku ma mʼinabali-wñ du wʼef unyi amode-ma kpʼugbo amone̩."
1SA,31,10,Oñ ma mʼane̩ ogu-wñ ko̩ jʼef unyi Ashta-ro̩t; taku ma mʼoku-wñ du kamʼo̩do̩ Be̩t-shan.
1SA,31,11,"Oñ e̩gba kʼabo ku ma dodo Jebe̩sh-gilead gbo̩ inabali e̩wñ kʼabo Filistia che So̩l,"
1SA,31,12,"aboke̩le̩ du ku ma nʼe̩do̩ kwane̩, oñ ma le odu gbogbo ñw o̩jo̩, ma la mʼoku So̩l kpʼe-amo̩ma-wñ ko bʼo̩lo̩do̩ Be̩t-shan te̩; oñ ma lewa Je̩be̩sh afʼoku-ma gujo o̩mo̩."
1SA,31,13,"Taku ma mʼachiku-ma ko, oñ ma mʼu ko ji of oli tamarisk Jebe̩sh, oñ ma fʼalu ji gbogbo o̩jo̩ mebie."
2SA,1,1,"Oñ abu ku So̩l leku, e̩gba ki Defid doji kwoko ekpa abo Amale̩k, ki Defid la jʼo̩jo̩ meji Ziklag;"
2SA,1,2,"oñ i lewatu o̩jo̩ e̩ke̩ta-wñ, go, one̩ kwʼuru abogu So̩l le̩ wa, ukpo-wñ chʼe̩fana nyʼo̩ o̩la, ebutu la dʼoji-wñ: oñ e̩gba kʼi lewʼugbo Defid, i fʼeju bʼane̩ ma oñ i dojikane̩ ñw u."
2SA,1,3,"Taku Defid ka ñw u kakini, Ugbo e̩ kwo wa? Oñ i ka ñw u kakini, U fʼuma o̩wo̩ kwʼuru abogu Israe̩l wa."
2SA,1,4,"Taki Defid ka ñw u kakini, Ab o̩la le̩ le ta? Agba, e̩ ka ñwu mi ke. Tak i dohi kakini, Amone̩ ra bʼogu le̩ te̩ me̩, amone̩ wewe laño̩ lewane̩, ma leku. So̩l kpai Jo̩natan o̩ma-wñ ño̩ leku ge̩."
2SA,1,5,"Taku Defid tʼokolobia kʼi ka ñw u le̩ ene kakini, Ab i le kʼe̩ ma ka ku So̩l kpʼo̩ma-wñ Jo̩natan leku?"
2SA,1,6,"Tak okolobia ki ko̩la ñw u ka ñw u kakini, Abu kʼu le gagaga akpachu oj uwo Gilboa, go, So̩l lo̩nʼo̩kwo̩-wñ o̩mo̩; e̩ la go, abo ku ma jʼef o̩ko̩ ogu kpʼamananya tʼo̩ ubi anane̩."
2SA,1,7,"Tak e̩gba kʼi gʼubi-wñ, i fʼumi li, oñ i fʼumi do̩. Tak u dohi kakini, Omi de̩."
2SA,1,8,"Oñ i ka ñwu mi kakini, Uwe̩ e̩ne̩ de̩? Tak u dohi ñw u kakini, E̩ne̩ Amale̩k u che."
2SA,1,9,"Tak i ka ñwu mi kakini, Agba, e̩ dago kpenyʼumi kʼe̩ fʼumi kpa; todu ochuchu fʼumi mu, iñmi-mi dʼef umi ogbolo ta."
2SA,1,10,"Abe̩le̩ u kwo dago kpenyʼu, oñ u mʼu du kpa, todabu kʼu chema ka kʼi ñʼaye abu kʼi wane̩ o̩mo̩ le̩ ge̩ n; tak u mʼike̩be̩ ki dʼoji-wñ du, kpai ude̩ ki damʼo̩wo̩-wñ, oñ u mʼu ko wa ñw odu-mi emi-i."
2SA,1,11,Defid muda gwo̩nyʼe̩wñ o̩la-wñ oñ i fʼu fana; abe̩le̩ aboke̩le̩ du ku ma jʼugbo-wñ ño̩ che;
2SA,1,12,"taku ma kwodaido̩, oñ ma raku oñ ma nʼalu aji gbogbo nyʼane̩, todu Sol kpai o̩ma-wñ Jo̩natan, kpai todu amone̩ Jihofa, kpʼabunyi abo Israe̩l; todabu kʼalu o̩kwo̩chageli gwo ma da jʼane̩."
2SA,1,13,"Taku Defid tʼokolobia ki ka ñw u le̩ ene kakini, Ugbo e̩ kwo? Oñ i dohi kakini, O̩ma ilowa, e̩ne̩ Amale̩k, u che."
2SA,1,14,"Taku Defid ka ñw u kakini, Ab i le kʼe̩ ma railo enʼo̩wo̩ dala akpa e̩ne̩ ku Jihofa fʼekpo ba tʼo̩ oji-i n?"
2SA,1,15,"Taku Defid fʼokolobiaʼka do̩ wa, oñ i kakini, Te̩ nyʼugbo-wñ kʼe̩ bʼo ma. Tak i mʼu du kpa."
2SA,1,16,"Defid la ka ñw u kakini, E̩bie̩-we̩ ki bʼonugo-we̩ oji ma; todu alu-we̩ fʼibenu gba nyʼuwe̩ kakini, U mʼe̩ne̩ ku Jihofa fʼekpo ba tʼo̩ oji du kpa me̩."
2SA,1,17,Taku Defid nʼinaku kide̩ ada todu So̩l kpai Jo̩natan o̩ma-wñ
2SA,1,18,"oñ i je̩ ñw ma ko̩ abo Juda eli o̩o̩do̩ le̩, go, ma fʼeli-wñ ko̩ nyʼubuku Jashar kakini,"
2SA,1,19,"O Israe̩l, ma mʼegbi-we̩ du kpa oj otete otete-we̩ me̩!"
2SA,1,20,"Me̩ ki dʼo̩la le̩ ka efu Gat in,"
2SA,1,21,"O uwo uwo Gilboa,"
2SA,1,22,O̩o̩do̩ Jo̩natan dubigba e̩bie̩ abo ku ma kpa
2SA,1,23,"Ma fe̩do̩ So̩l kpai Jo̩natan, ma chʼuto̩ ef udeju-ma,"
2SA,1,24,"Ame̩ amo̩ma onobule̩ Israe̩l, me̩ naraku So̩l,"
2SA,1,25,Me̩ go abu kʼame̩nugbiti lewane̩
2SA,1,26,"E̩do̩-mi kpabie̩ tod uwe̩ Jo̩natan, o̩maye-mi;"
2SA,1,27,"Me̩ go abu kʼame̩nugbiti lewane̩ ke,"
2SA,2,1,"Oñ i lewatu ubi le̩ ge̩, Defid tu Jihofa ene kakini, Omi ate̩gu nyʼewo Judaʼka? Taku Jihofa ka ñw u kakini, Mute̩gu alo. Taku Defid kakini, E-ugbo nate̩gu nyi? Tak i kakini, Lo tu He̩bro̩n."
2SA,2,2,"Abe̩le̩ Defid mute̩gu nyʼo̩mo̩ kpʼamo̩ya-wñ meji, Ahinoam, e̩ne̩ Je̩zree̩l le̩, kpʼAbige̩l, o̩ya Nebal e̩ne̩ Karme̩l le̩."
2SA,2,3,Oñ Defid kʼaboke̩le̩ okoke du ku ma jʼugbo-wñ wa kpai abo unyi-ma. Ma la fʼodo do ewo ewo He̩bro̩n.
2SA,2,4,"Tak aboke̩le̩ Juda lewa, oñ ma fʼekpo ba tu Defid oji o̩mo̩ kʼi jʼonu abunyi Juda."
2SA,2,5,"Taku Defid fʼamonuche̩ kpe̩ nyʼugbo abo Jebe̩sh-gilead, oñ i ka ñwu ma kakini, Jihofa ki de̩nyo̩ ñwu me̩, abu ku me̩ mo̩la ñwu So̩l, odu-me̩, ku me̩ la mʼu du ji."
2SA,2,6,Fai Jihofa ki chʼufe̩de̩nyo̩ kpai ochochi ñw ame̩ ke: abe̩le̩ omi ñʼadʼakoji e̩nyo̩ ñwu me̩ tod e̩wñ ku me̩ che-i.
2SA,2,7,"Todule̩ me̩ fʼo̩wo̩ gbiti fai, ku me̩ chʼe̩ne̩ke̩le̩; todu So̩l, odu-me̩ leku, abunyi Juda laño̩ mʼumi du jʼonu-ma ge̩."
2SA,2,8,"Abina, o̩ma Ne̩r, kʼi chʼonu ogu So̩l le̩, la mʼIshbo̩she̩t o̩ma So̩l du daba nyi Mahanaim e̩gba le̩ me̩;"
2SA,2,9,oñ i du owñ jʼonu Gilead kpai abo Ashur kpai Je̩zree̩l kpai Ifraim kpai Be̩njamin kpai abo Israe̩l chaka.
2SA,2,10,"O̩do̩ Ishbo̩she̩t, o̩ma So̩l le̩ chʼo̩gbo̩ meji e̩gba kʼi chane̩ ejʼonu Israe̩l, i la jʼonu-wñ o̩do̩ meji. Abo unyi Juda muda tu Defid ubi."
2SA,2,11,Oñ iko ku Defid jʼonu abo unyi Juda He̩bro̩n chʼo̩do̩ mebie kpai ochu me̩fa.
2SA,2,12,"Oñ Abina o̩ma Ne̩r le̩ kpai amadu Ishbo̩she̩t, o̩ma So̩l, kwo Mahanaim nyi Gibeo̩n."
2SA,2,13,"Taku Joab, o̩ma Ze̩ruaya, kpai amadu Defid dufu, oñ ma de kpai ama ugbo abukpe omi e-Gibeo̩n; taku ma kwoguguane̩, aboʼka jʼo̩wo̩ʼka abukpe omi le̩, abomune̩ la jʼo̩wo̩ ekeji abukpe omi le̩."
2SA,2,14,"Taku Abina ka ñwu Joab kakini, Agba, e̩ ki je̩ ñw abokolobia kwane̩ ku ma chiya o̩gba-wa-i. Taku Joab kakini, Ma kwane̩ ke n!"
2SA,2,15,"Taku ma kwane̩, oñ ma mudaba aluka aluka: abo me̩gweji kwane̩ todu Be̩njamin kpai Ishbo̩she̩t o̩ma So̩l, amadu Defid me̩gweji ño̩ kwane̩ ge̩."
2SA,2,16,"Oñ e̩ne̩ne̩ne̩ne̩ gwo̩nyʼekeji-wñ oji, tak e̩ne̩ne̩ne̩ne̩ dʼo̩kwo̩chageli-wñ gwunyʼekeji-wñ akolo; abe̩le̩ ma lewane̩ alukate; todu le̩ ma do̩ ugbo kide̩ ko̩ He̩lkathazurim, owñ de̩ Gibeo̩n."
2SA,2,17,Tak ogu kpuna tabale o̩jo̩ le̩: oñ amadu Defid fʼAbina kpai aboke̩le̩ Israe̩l du.
2SA,2,18,"Amo̩ma Ze̩ruaya me̩ta la jʼo̩mo̩, ama che Joab kpai Abishai kpai Asahe̩l; e̩re̩ Asahe̩l la ale̩ dab egbi oko."
2SA,2,19,Oñ Asahe̩l rano Abina; oñ eno kʼi ano Abina alo i na tʼawo̩to̩ abe̩k awohi n.
2SA,2,20,"Tak Abina dejubi, oñ i kakini, Asahe̩l, uwe̩ de̩? Tak i dohi kakini, Omi de̩."
2SA,2,21,"Tak Abina ka ñw u kakini, Muna tʼo̩wo̩ awo̩to̩ abe̩k awohi-we̩ le̩, kʼe̩ gwo̩nyʼokolobiaʼka kʼe̩ mʼe̩wñ ogu-wñ ko. Asahe̩l muda ko̩ ena bʼo̩ ubi te̩."
2SA,2,22,"Tak Abina ño̩ ka ñwu Asahe̩l ge̩ kakini, Muna tʼo̩wo̩ʼka bʼumi ubi te̩; e̩wñ chi kʼu nagwo we̩ da jʼane̩? E̩gbale̩ ab u nale kʼu nachi eju-mi go Jo̩ab, o̩maye-we̩?"
2SA,2,23,"I muda ko̩ ena tʼo̩wo̩ʼka; todule̩ Abina mʼofe o̩kwo̩-wñ du gwunyʼu o̩la. O̩kwo̩ le̩ mu da dufu ubi-wñ; oñ i lewane̩ o̩mo̩, i leku e̩re̩re̩ le̩. Tak abo du ku ma wʼugbo kʼAsahe̩l wane̩ kʼi ku le̩, kwodago."
2SA,2,24,"Joab kpʼAbishai muda rano Abina; oñ e̩gba ku ma lewa uwo Ama olu tunyane̩, owñ chʼuwo ki dʼo̩gba Gia ej o̩na aje̩tachi Gibeo̩n."
2SA,2,25,"Tak amo̩ma Be̩njamin kʼo̩la-ma jeju tʼAbina ubi, oñ ma mud udala, ma la kwodago oj uwoʼka."
2SA,2,26,"Tak Abina do̩ Joab, oñ i kakini, O̩kwo̩chageli akʼone̩ mi ogbegbele̩? Uwe̩ ma ka kʼukpoji-wñ achʼulikoko e̩do̩ n? Ab i akpo̩kpe̩ kade tak uwe̩ aka ñw amone̩-i ku ma mudabi b etʼamo̩maye-ma ubi te̩?"
2SA,2,27,"Taku Joab kakini, Oji O̩jo̩, i ma chʼabu kʼe̩ ka-i n, e̩ne̩ne̩ne̩ne̩ abo-i ma kwo bʼetʼo̩maye-wñ ubi te̩ odudu chuu."
2SA,2,28,"Taku Joab fʼo̩kakachi fa, oñ amone̩ le̩ chaka kwodago, ma ño̩ nʼabo Israe̩l ule ge̩ n, ma laño̩ ja ge̩ n."
2SA,2,29,"Tak Abina kpʼabo-wñ lule̩ agu ef Araba du odu gbogbo ñw o̩jo̩; taku ma mu Jo̩rdan daba, oñ ma le gu efu Bitro̩n du chaka, taku ma lewa Maha-naim."
2SA,2,30,"Joab mudabi bʼetʼAbina ubi te̩; oñ e̩gba kʼi f ʼamone̩ le̩ chaka do̩ jeju, abo kʼi chi kwef amadu Defid chʼone̩ me̩gwe̩la manyʼAsahe̩l."
2SA,2,31,Amadu Defid muda fʼabo Be̩njamin kpʼabo Abina kpa gbogbo tak one̩-ma oli mebie nyoke me̩gwa leku.
2SA,2,32,"Taku ma mʼAsahe̩l du, oñ ma mʼu du ji ef oji ata-wñ ki de̩ Be̩tle̩he̩m. Taku Joab kpʼabo-wñ lule̩ gbogbo ñw o̩jo̩ oñ o̩jo̩ ñwa ke̩re̩bʼuma He̩bro̩n."
2SA,3,1,"Oñ ogu dʼagbagba unyi So̩l kpai unyi Defid kpo̩kpe̩ kpo̩kpe̩; ukpahiu Defid la anyo̩gba o̩gba, ukpahiu abo unyi So̩l nabulo̩ waa."
2SA,3,2,"Ma la fʼamo̩ma e̩ne̩ke̩le̩ bi ñwu Defid Hebro̩n. Ahinoam, ene Je̩zree̩l bi Amno̩n o̩mo̩gba-wñ ñw u;"
2SA,3,3,"ekeji-wñ che Chileab, kʼAbige̩l, o̩ya Nabal e̩ne̩ Karme̩l le̩, bi ñw u; e̩ke̩ta la chʼAbsalom, o̩ma Maaka kʼi chʼo̩ma Talmai, onu Ge̩shur;"
2SA,3,4,e-e̩ke̩le̩ la chʼAdonija o̩ma Hagit; e̩ke̩lu-ma la che Shefatia o̩ma Abital;
2SA,3,5,"e̩ke̩fa la chʼItream e-kʼE̩gla, o̩ya Defid, bi ñw u. Abo-i ma bi ñwu Defid He̩bro̩n."
2SA,3,6,"Oñ abu kʼogu dʼagbagba unyi So̩l kpai unyi Defid, Abina nache kʼo̩wo̩-wñ ki gbiti ef unyi So̩l."
2SA,3,7,"Abadu So̩l oka la do̩mo̩ kʼodu-wñ ko̩ Rizpa, o̩ma Aya; oñ Ishbo̩she̩t dʼo̩la bi Abina kakini, E̩wñ chi kʼe̩ bʼabadu ata-mi dachi?"
2SA,3,8,"O̩la Ishbo̩she̩t le̩ la wo̩ Abina nana, oñ i kakini, Oji abia e-abo Juda omi che? Eñini kide̩ omi dʼemi achʼufe̩de̩nyo̩ kpʼunyi So̩l ata-we̩ kpʼamo̩maye-wñ kpʼamonuku-wñ kʼu ma la mʼe̩ du tef o̩wo̩ Defid in; uwe̩ muda adʼudu ugbo onobule̩-i ñwu mi eñini-i kpo̩."
2SA,3,9,"O̩jo̩ ki fʼabe̩le̩ che Abina, kpai e-ki tʼabe̩i le ta, iche̩wñ kʼomi ma che alu ku Jihofa go̩ ñwu Defid in;"
2SA,3,10,"kʼi gba o̩fe̩ kwʼo̩wo̩ abo unyi So̩l, kʼi la dʼede Defid kwane̩ kʼi nʼo̩da Israe̩l kpai Juda, akwo Dan gbogbo wa Birshiba."
2SA,3,11,"I la neke dʼohi omune̩ du ñwu Abina n, todu i railo owñ."
2SA,3,12,"Tak Abina fʼamonuche̩ kpe̩ nyʼugbo Defid ugbo kʼi de̩, kakini, E̩ne̩ nʼane̩-i ta? I ño̩ kakini, Chʼalu kpai omi, e̩ go, tak o̩wo̩-mi ado̩mo̩ kpʼuwe̩, kʼu kʼabo Israe̩l chaka ñw e̩."
2SA,3,13,"Oñ i kakini, I nyo̩, nachʼalu kpʼuwe̩; i muda nʼe̩wñʼka kʼu natene ugbo-we̩ ta: owñ de̩ kakini, Uwe̩ ali eju-mi n, chai e̩gba kʼe̩ du Maikal o̩ma So̩l, wa ejodudu, takʼe̩ wa kʼe̩ li eju-mi."
2SA,3,14,"Taku Defid fʼamonuche kpe̩ rʼIshbo̩she̩t, o̩ma So̩l, kakini, Du Maikal, o̩ya-mi, ñwu mi, owñ chʼe-kʼu kʼaño̩ ki bʼoj e̩pi abo Filistra ogume̩lu ma wa chʼana-wñ le̩."
2SA,3,15,"Tak Ishbo̩she̩t, fʼonuche̩ kpe̩, oñ i mʼu gba bʼo̩ko̩-wñ o̩wo̩ te̩, owñ che Paltie̩l o̩ma Laish le̩."
2SA,3,16,"O̩ko̩-wñ la lebʼo̩, i naraku abu kʼi alo oñ i tʼo̩ ubi nyi Bahurim. Tak Abina ka ñw u kakini, Mudabi alo; oñ i mudabi."
2SA,3,17,"Tak Abina fʼoluka che kpai abogijo Israe̩l, i kakini, Igbelegbele me̩ te̩te̩-tene Defid kʼi jʼonu me̩ akwoubi."
2SA,3,18,"Me̩ che abajo̩-i ke; todu Jihofa fʼo̩la Defid ka kakini, O̩wo̩ adu-mi Defid oñ nadu gba amone̩-mi Israe̩l kwef o̩wo̩ abo Filistia, kpai kwef o̩wo̩ ame̩nebi-ma chaka."
2SA,3,19,Tak Abina ño̩ ko̩la nyʼabo Be̩njamin eti; oñ Abina ño̩ le kʼi ka e̩wñ du ki nyo̩ abo Israe̩l kpʼo̩gbo̩ abo unyi Be̩njamin du eju le̩ nyu Defid eti He̩bro̩n.
2SA,3,20,"Abe̩le̩ Abina lewa He̩bro̩n ugbo Defid, one̩ ogu la jʼugbo-wñ. Taku Defid fʼo̩je̩ ojo hi ñw Abina kpai aboke̩le̩ ku ma jʼugbo-wñ."
2SA,3,21,"Tak Abina ka ñwu Defid kakini, Omi akwane̩ alo, kʼu kʼabo Israe̩l chaka wa ñw odu-mi onu, kʼama ki chʼalu kpʼuwe̩, kʼuwe̩ ki jʼonu alu du kʼonugo-we̩ neku. Taku Defid je̩ ñw Abina ki lo; oñ i le ef ure̩do̩."
2SA,3,22,"E̩ la go, abo Defid kpai Joab doji kwʼoko ejakpa wa, oñ ma nʼane̩ ku ma dinya wa nana nana; Abina la dʼugbo Defid He̩bro̩n e̩gba le̩ n; todu i je̩ ñw u kwʼo̩mo̩ lo, i la le ef ure̩do̩."
2SA,3,23,"E̩gba ku Joab kpʼabogu du ku ma jʼugbo-wñ lewa, ma mudu ka ñwu Joab kakini, Abina, o̩ma Ne̩r le̩ wʼugbo onu, i ño̩ je̩ ñw u le, i la le kpʼure̩do̩."
2SA,3,24,"Taku Joab lewʼugbo onu, oñ i kakini, E̩wñ uwe̩ che-i? Go, Abina lewʼugbo we̩; e̩wñ chi kʼuwe̩ je̩ ñw u lo, kʼi la le owñ pio?"
2SA,3,25,"Uwe̩ chema Abina, o̩ma Ne̩r le̩, ka kʼi wa kʼi dʼuwe̩ ibe, kʼi la fʼedufu-we̩ kpai ewa-we̩ ma, kʼi ño̩ ma e̩wñ du kʼuwe̩ ache."
2SA,3,26,"Tak e̩gba ku Joab kwʼugbo Defid dufu wa, i fʼamonuche̩ kpe̩ rano Abina, oñ ma mʼowñ du dabi kwʼobuga Sira wa; Defid muda ma no."
2SA,3,27,"Tak e̩gba ku Abina mudabi wa He̩bro̩n, Joab mʼowñ du tʼo̩wo̩ʼka alumeji alaku, kʼi ko̩la ñw u ye̩ye̩, tak i fʼe̩wñ ro̩nyʼu o̩la o̩mo̩, oñ i leku, tod e̩bie̩ Asahe̩l o̩maye-wñ."
2SA,3,28,"Tak anubile̩, e̩gba ku Defid gbo̩, i kakini, Omi kpai abojane̩-mi nʼudu o̩gba Jihofa ugbo e̩bie̩ Abina, o̩ma Ne̩r le̩, ogbegbele̩ n."
2SA,3,29,"I ki wane̩ abʼoji Joab kpʼabo unyi ata-wñ chaka ma; e̩ne̩ kʼo̩la-wñ awʼe̩ño̩, abe̩k e̩ne̩ kʼi chʼe̩ne̩ ikpemute, abe̩k e̩ne̩ kʼi anʼo̩kpa lule̩, abe̩k e̩ne̩ kʼugbada agwoda jʼane̩, abe̩k e̩ne̩ kʼuje̩wñ anyarʼu kʼi we edʼef abo unyi Joab in."
2SA,3,30,"Abe̩le̩ Joab kpai Abishai, o̩maye-wñ kpa Abina, todabu kʼi fʼo̩maye-ma Asahe̩l kpa Gibe̩o̩n, ef ogu le̩."
2SA,3,31,"Taku Defid ka ñw Joab kpai amone̩ du ku ma jʼugbo-wñ kakini, Me̩ fʼe̩wñ o̩la-me̩ fana, me̩ kʼe̩gbanukpo nyʼo̩la, ku me̩ daido̩ o̩gba Abina. Taku Defid onu le̩ tʼokuegu le̩ ubi."
2SA,3,32,Oñ ma du Abina ji He̩bro̩n; tak onu chi omu-wñ nyate̩ araku ugbo ura Abina; amone̩ chaka ño̩ raku ge̩.
2SA,3,33,"Tak onu fʼinaku da tod Abina, kakini,"
2SA,3,34,"Ma kʼiku nyʼuwe̩ o̩wo̩ n,"
2SA,3,35,"Tak amone̩ le̩ chaka wʼugbo Defid ku ma je ñw u jʼuje̩wñ abu kʼolu bo̩; ama Defid fʼO̩jo̩ go̩ kakini, O̩jo̩ ki fʼabe̩le̩ che mi, kpai e-ki tʼe-i le ge̩, iche̩wñ kʼu dʼakala kpai e̩wñ du ki bo̩ kad alu gbogbo tak olu ki tunyʼane̩."
2SA,3,36,"Amone̩ le̩ chaka la li, oñ i rʼuma eju; alu kʼe̩wñ du kʼonu che cherʼamone̩ le̩ du eju."
2SA,3,37,Abe̩le̩ amone̩ le̩ kpai abo Israe̩l chaka ma ka kʼibe dʼefu onu kʼi dʼAbina o̩ma Ne̩r kpa n.
2SA,3,38,"Tak onu ka ñw abo-wñ kakini, Ame̩ chema ka kʼagboji kpai e̩ne̩ lile lewane̩ ane̩ Israe̩l eñini n?"
2SA,3,39,"Omi la ño̩ chʼe̩ne̩ aule̩ eñini, dagba ma dʼekpo tʼumi oji kʼu chʼonu; abo-i, owñ chʼamo̩ma Ze̩ruaya-i, gbiti tʼumi le: Jihofa ki rʼo̩me̩ ñw ache̩bie̩ne̩ le̩ teju alu kʼe̩wñ bie̩ne̩-wñ de̩!"
2SA,4,1,"Tak e̩gba kʼo̩ma So̩l gbo̩ ka kʼAbina leku He̩bro̩n, o̩wo̩-wñ che gbe̩ne̩ke̩, oñ abo Israe̩l chaka chʼe̩do̩ñwañwala."
2SA,4,2,"O̩ma So̩l le̩ la nʼaboke̩le̩ meji ku ma chʼamagboji udala udala. Odu oka ko̩ Beana, oñ odu ekeji ko̩ Rekab; ma chʼamo̩ma Rimo̩n e̩ne̩ Birot e-amo̩ma Be̩njamin (todu ma ño̩ fu Birot le̩ loru Be̩njamin;"
2SA,4,3,"abo Birot le̩ la ra nyi Gitaim, oñ ma te̩ta-ge̩ne̩ o̩mo̩ tʼeñini)."
2SA,4,4,"Jo̩natan, o̩ma So̩l, la nʼo̩maʼka kʼi chʼe̩no̩lo̩ e̩re̩. E̩gba ku ma dʼinabali So̩l kpai Jo̩natan kwo Je̩zree̩l wa o̩do̩-wñ chʼe̩lu; tak e̩ne̩ ki anʼe̩ gba mʼu du rale; oñ i lewatʼabu kʼi ahio̩wane̩ kʼi ra, i ñwa nʼane̩, tak i mud achika. Odu-wñ la ko̩ Me̩fibo̩she̩t."
2SA,4,5,"Taku Rekab kpai Beana, amo̩ma Rimo̩n e̩ne̩ Biro̩t le̩ ño̩ le, oñ ma lewa unyi Ishbo̩she̩t me̩rʼiko kʼolu akpanyʼane̩, abu kʼi do̩mo̩ añmi o̩ro̩ka."
2SA,4,6,"Oñ ma lewʼef unyi o̩mo̩ dabe̩ne̩ ku ma anʼo̩ka wit kwʼo̩mo̩; ma la dʼe̩wñ gwunyʼu o̩la; taku Rekab kpai Beana, o̩maye-wñ, rale."
2SA,4,7,"Oñ e̩gba ku ma lewʼef unyi le̩, abu kʼi dachi oj ate̩-wñ ef unyi olu-wñ, ma du e̩wñ gwunyʼu oñ ma mʼu du kpa, taku ma kʼoji-wñ da; ma la mʼoji-wñ du, oñ ma le o̩na Araba gbogbo ñw o̩jo̩."
2SA,4,8,"Taku ma mʼoji Ishbo̩she̩t du wʼugbo Defid He̩bro̩n; oñ ma ka ñw onu kakini, Go, oji Ishbo̩she̩t o̩ma So̩l e̩nebi-we̩ kʼi tene oji-we̩ le̩ de̩; Jihofa la fʼache̩ odu-mi onu na ugbo So̩l eñini, kpʼugbo ugbe̩-wñ ge̩."
2SA,4,9,"Taku Defid dohi ñwu Rtkab kpai Beana o̩maye-wñ, ku ma chʼamo̩ma Rimo̩n, e̩ne̩ Birot le̩, oñ i ka ñwu ma kakini, Oji Jihofa, owñ kʼi mʼonugo-mi gba kwef o̩pe̩cha du le̩,"
2SA,4,10,"e̩gba kʼe̩ne̩ʼka ka ñwu mi kakini, Go, So̩l leku me̩, abu kʼi do̩ ka kʼinabali e̩nyo̩ i duwa le̩, omi gwo̩nyʼu, oñ u mʼu du kpa Ziklag, e-le̩ chʼo̩me̩ kʼu ra ñw u todu inabali-wñ."
2SA,4,11,"Oñ e̩gba kʼame̩ne̩bibi fʼe̩no̩kpakpa kpa ef unyi-wñ oj ate̩-wñ, ab i atule kʼomi ñʼatene e̩bie̩-wñ o̩wo̩-me̩ fai? Kʼu mʼume̩ ko bʼane̩-ile̩ te̩."
2SA,4,12,"Taku Defid ñwa ñw abokolobia-wñ, oñ ma mu ma ko kpa, ma la kʼuma o̩wo̩ kpai e̩re̩ da, taku ma kʼoku-ma lo̩ko̩li o̩wo̩ʼka abukpe omi He̩bro̩n. Ma muda mʼoji Ishbo̩she̩t du, oñ ma mʼu du ji ef oji Abina He̩bro̩n o̩mo̩."
2SA,5,1,"Tak o̩lo̩pu o̩lo̩pu Israe̩l chaka lewʼugbo Defid He̩bro̩n, oñ ma ko̩la kakini, Go, awa kpʼuwe̩ chʼachikuʼka kpʼo̩re̩laʼka."
2SA,5,2,"Igbele e̩gba ku So̩l chʼonu-wa, uwe̩ chʼe̩ne̩ kʼi ko Israe̩l dufu, uwe̩ laño̩ ko ma dabiwa; Jihofa la ka ñw e̩ kakini, Uwe̩ achʼadejute̩ amone̩-mi Israe̩l, uwe̩ la achʼe̩nuto̩gba Israe̩l ge̩."
2SA,5,3,Abe̩le̩ abogijo Israe̩l chaka lewa He̩bro̩n ugbo onu. Taku Defid onu fʼalo che kpai ama He̩bro̩n eju Jihofa; oñ ma fʼekpo ba tu Defid oji kʼi jʼonu Israe̩l.
2SA,5,4,"O̩do̩ Defid chʼogue̩gwa e̩gba kʼi chane̩ ejʼo̩fe̩, oñ i jʼo̩fe̩ le̩ o̩do̩ o̩gbo̩ meji."
2SA,5,5,I fʼo̩fe̩ Juda o̩do̩ mebie kpai ochu me̩fa je̩ He̩bro̩n o̩mo̩; tak i fʼo̩fe̩ abo Israe̩l kpai abo Juda chaka je̩ o̩do̩ ogue̩gwa nyoke me̩ta Je̩rusale̩m ge̩.
2SA,5,6,"Oñ onu kpʼabo-wñ nyi Je̩rusale̩m akobʼabo Je̩bius ku ma dodo ane̩ o̩mo̩; oñ abo le̩ ka ñwu Defid kakini, Uwe̩ ñʼagudu wʼemi n; amafeju kpai amachika anʼuwe̩ kwʼemi. Ama do̩ kakini, Defid neke gudu wʼemi n."
2SA,5,7,Ichaka dʼabe̩le̩ Defid fʼaku Zayo̩n le̩ du; oñ e-le̩ gbage̩de̩ mud ewo Defid.
2SA,5,8,"Taku Defid kʼo̩la o̩jo̩ le̩ kakini, E̩ne̩ du kʼi akpa abo Je̩bius, i ki nyʼo̩gbe̩ga kʼi fʼamachika kpai amafeju kʼonugo Defid achulaka ma le̩ kpa. Todu ma kakini, Amafeju kpai amachika jo̩ le̩; i neke gudu wʼef unyi n."
2SA,5,9,Taku Defid kwododo ef aku le̩ oñ ma dʼo̩ ko̩ ewo Defid. Oñ Defid fʼunyi ko̩ lo daka akwo Milo gbogbo wʼejefu.
2SA,5,10,"Defid la nanana nyʼo̩gba waa; todu Jihofa, O̩jo̩ ki nʼe̩wñ du, dʼugbo-wñ."
2SA,5,11,"Taku Hairam, onu Taya, fʼamonuche̩ kpai amafoli kpai amano̩do̩ kpe̩ nyʼugbo Defid; i ño̩ kʼoli sida kpuche̩ lo ge̩, oñ ma fʼunyi ko̩ ñwu Defid."
2SA,5,12,"Defid la li ka ku Jihofa mʼe̩re̩-wñ du nyane̩ kʼi chʼonu abo Israe̩l, kʼi laño̩ dʼo̩fe̩ ojane̩-wñ dago, todu Israe̩l amone̩-wñ."
2SA,5,13,"Taku Defid ño̩ mʼamabadu kpʼamo̩ya omune̩ ko ñw o̩la-wñ kwef abo Je̩rusale̩m, abu kʼi kwo He̩bro̩n wa. Ma ño̩ fʼamo̩ma e̩ne̩ke̩le̩ kpai onobule̩ bi ñwu Defid ge̩."
2SA,5,14,Odu abo ku ma bi ñw u Je̩rusale̩m le̩ de̩: Shamua kpai Shobab kpai Netan kpai So̩lomon
2SA,5,15,kpʼIbhar kpʼElishua kpai Nefeg kpai Jafia
2SA,5,16,kpai Elishama kpʼEliada kpʼElife̩le̩t.
2SA,5,17,"Tak e̩gba kʼabo Filistia gbo ka ku ma fʼekpo ba tu Defid oji kʼi jʼonu Israe̩l, abo Filistia chaka nyʼatene Defid; Defid la gbo̩, oñ i gwo̩ru nyʼugbo aku le̩."
2SA,5,18,E̩gbale̩ abo Filistia lewa kʼo̩la-ma tala jo̩ efo̩go̩ Re̩feim me̩.
2SA,5,19,"Taku Defid tene ugbo Jihofa kakini, Nanyʼakobʼabo Filistia-i? Uwe̩ ako ma jʼef o̩wo̩-mi? Taku Jihofa ka ñwu Defid kakini, Mute̩gu alo; todu omi akʼabo Filistia le̩ jʼef o̩we̩-we̩ chuu,"
2SA,5,20,"Taku Defid lewa Beal-pe̩razim, oñ Defid gwo ma da o̩mo̩; oñ i kakini, Jihofa muke̩che̩ bʼame̩nebi-mi ma, alu kʼomi aji agu o̩gba lo̩. Todule̩ i dʼodu ugbo kide̩ ko̩ Beal-pe̩razim,"
2SA,5,21,"Oñ ma tʼojibo ojibo-ma no̩ jʼomo, taku Defid kpʼabo-wñ mʼu ko kwʼo̩mo̩."
2SA,5,22,"Oñ abo Filistia ño̩ wa e̩de̩mune̩ ge̩, ma la kʼo̩la-ma tala jo̩ ef o̩go̩ Re̩feim."
2SA,5,23,"Tak e̩gba ku Defid tene ugbo Jihofa, i kakini, E̩ ki te̩gu alo n; e̩ muda le ubi ma, kʼe̩ lewa bʼuma ma ame̩ru oli mulbe̩ri o̩mo̩."
2SA,5,24,"Oñ i awatu, e̩gba kʼe̩ gbʼiche̩ oj oli mulbe̩ri le̩ dabe̩ne̩ kʼamone̩ jʼalule̩, e̩gbale̩ tak e̩ hika che; todu iko le̩ Jihofa atʼuwe̩ o̩gba kʼi fʼabogu abo Filistia kpa."
2SA,5,25,"Oñ Defid che, alu ku Jihofa ñwa ñw u le̩, oñ i fʼabo Filistia kpa akwo Ge̩ba gbogbo tak e̩ wa Ge̩zar."
2SA,6,1,"Taku Defid ño̩ mʼaboke̩le̩ Israe̩l ku ma fʼuma ñwa go taku ma chi ma, ko wa jeju ge̩, ma chʼone̩ icham nyʼo̩gwo̩ko̩ ogue̩gwa."
2SA,6,2,"Oñ Defid kwane̩, tak owñ kpai amone̩ ku ma jʼugbo-wñ chaka kwo Beali-juda le ku ma dʼakpati O̩jo̩ kwʼo̩mo̩ wa, akpati ku ma dʼOdu le̩ mʼo̩, owñ chʼOdu Jihofa ki nʼe̩wñ du kʼi gugu ate̩ ñw amiche̩rub."
2SA,6,3,"Ma la dʼakpati O̩jo̩ gugu oj okane̩ tito̩, oñ ma mʼu du kwef unyi Abinadab kʼi dʼoj uwo le dufu. Oñ Uza kpai Ahio, amo̩ma Abinadab, nʼo̩kane̩ dtp le̩ alo."
2SA,6,4,Ma la mʼu du kwef unyi Abinadab kʼi dʼoj uwo le̩ dufu manyʼakpati O̩jo̩. Ahio la tʼakpati le̩ e̩gba.
2SA,6,5,"Taku Defid kpʼabo unyi Israe̩l chaka nachiya o̩gba Jihofa; ma nʼe̩wñ iya ojoji ojoji e̩wñ ku ma du oli fe̩r che, kpʼumolo kpʼenuge kpʼeicha kpʼijenu kpʼoke."
2SA,6,6,"Tak e̩gba ku ma lewa oj ajita ugbo ku Nakon agwʼo̩ka-wñ, Ura fʼo̩wo̩ nadala kadʼakpati O̩jo̩, oñ i gwo̩nyʼu, todu e̩re̩ amokuno̩ kʼe̩wñʼka e̩me̩."
2SA,6,7,Tak uwe̩do̩ Jihofa mutajo abʼUza ma; tak O̩jo̩ fʼowñ kpa o̩mo̩ tod ibenu kʼi je; oñ i leku ugbo akpati O̩jo̩ o̩mo̩.
2SA,6,8,I la bi Defid eju todabu ku Jihofa gulo̩ bʼUza ma; oñ i dʼodu ugbo ki de̩ ko̩ Pe̩rez-uza gbogbo tʼeñini.
2SA,6,9,"Taku Defid railo Jihofa o̩jo̩ le̩: oñ i kakini, Ab u nale kʼakpati Jihofa awʼugbo mi ta?"
2SA,6,10,"Todabe̩le̩ Defid ko̩ edʼakpati Jihofa wʼugbo-wñ ef ewo Defid, Defid muda nʼe̩ tʼo̩wo̩ʼka tef unyi Obe̩d-ido̩m, e̩ne̩ Gat le̩."
2SA,6,11,"Akpati Jihofa la kpo̩kpe̩ ef unyi Obe̩d-ido̩m, e̩ne̩ Gat le̩ ochu me̩ta; Jihofa la de̩nyo̩ ñw Obe̩d-ido̩m, kpai abo unyi-wñ du."
2SA,6,12,"Taku ma mudu ka ñwu Defid kakini, Jihofa mʼe̩nyo̩ du ñw abo unyi Obe̩d-ido̩m kpʼe̩wñ du kʼi ne̩, tod akpati O̩jo̩. Taku Defid nʼuyo̩ nyʼadʼakpati O̩jo̩ kwef unyi Obe̩d-ido̩m wa ewo Defid."
2SA,6,13,"Oñ abe̩le̩ e̩gba kʼabo ku ma nʼakpati Jihofa mʼe̩re̩ me̩fa chi, i fʼo̩kokuno̩ʼka kpai e̩la ki yoyoʼka kpa chʼiche̩bo̩."
2SA,6,14,Taku Defid dʼukpahiu du kʼi ne̩ tido o̩gba Jihofa; e̩fo̩d line̩n efufu la lʼago Defid de.
2SA,6,15,Abe̩le̩ Defid kpʼabo unyi Israe̩l du nʼo̩ga achi manyʼo̩kakachi efa adʼakpati Jihofa wa.
2SA,6,16,"Tak abe̩le̩, abu kʼakpati Jihofa agudu wʼef ewo Defid, Maikal, o̩ma So̩l, nyʼope go, oñ i li abu ku Defid onu aroko atido o̩gba Jihofa le̩; oñ i chʼe̩de̩te̩-wñ ef e̩do̩-wñ."
2SA,6,17,Taku ma dʼakpati Jihofa wa oñ ma mʼu du gugu uña-wñ alumeji unyabo ku Defid fa todu-wñ. Taku Defid fʼe̩wñ iche̩bo̩ e̩gujo kpai e̩wñ iche̩bo̩ ure̩do̩ che o̩gba Jihofa.
2SA,6,18,"Oñ e̩gba ku Defid fʼiche̩bo̩ e̩gujo kpai iche̩bo̩ ure̩do̩ che kpa, i kadua ñw amone̩ le̩ ef odu Jihofa ki nʼe̩wñ du."
2SA,6,19,"Tak i fʼakalaʼka kpai ukpe̩ e̩laʼka kpʼe̩bo̩ achwebe̩te̩ma e̩gbe̩ʼka kpe̩ ñw amone̩ le̩ okoke chaka, owñ chʼo̩gbo̩ uwewe abo Israe̩l le̩ du tʼaboke̩le̩ tʼabobule̩. Abe̩le̩ tak amone̩ chaka kwʼo̩mo̩, e̩ne̩ne̩ne̩ne̩ le tʼunyi-wñ."
2SA,6,20,"Taku Defid mudabi kʼi kadua ñw abunyi-wñ. Oñ Maikal, o̩ma So̩l, dufu wa aledo Defid i kakini, Ojima onu Israe̩l gbe̩ eñini-i! kʼowñ mʼofe-wñ chi te̩ eju abimo̩to̩ abobule̩ e-amadu-wñ eñini dabe̩ne̩ kʼe̩ne̩be̩te̩ʼka kʼi ma mʼanyo̩ n, kʼi adʼofe-wñ te̩!"
2SA,6,21,"Taku Defid ka ñwu Maikal kakini, Eju Jihofa e-ki chi mi tʼata-we̩ le, kpʼetʼabo unyi-wñ du le, kʼi du mi chʼe̩nuto̩gba amone̩ Jihofa, owñ chʼabo Israe̩l; todule̩ oñ omi achiya o̩gba Jihofa mana."
2SA,6,22,"Omi ñʼadʼo̩la-mi chʼibe̩te̩ tʼe-i le ta, naño̩ che e̩ne̩fule̩fu eju o̩la-mi; i muda chʼe-abimo̩to̩ abobule̩ kʼuwe̩ ka le̩, e̩nojima u che eju-ma."
2SA,6,23,Oñ Maikal o̩ma So̩l le̩ nʼo̩ma du gbogbo mʼo̩jo̩ uku-wñ n.
2SA,7,1,"Oñ i lewatu, e̩gba kʼonu kwogugu ef unyi-wñ, ku Jihofa la mʼuñmi du ñw u bʼame̩nebi-wñ du ku ma lʼo daka te̩,"
2SA,7,2,"kʼonu ka ñwu Netan, akache̩ kakini, Go ta, omi gugu ef unyi sida, akpati O̩jo̩ la gugu ef ukpo ku ma ta te̩ ofo."
2SA,7,3,"Taku Netan ka ñw onu kakini, Lo kʼe̩ che e̩wñ du ki dʼe̩do̩-we̩; todu Jihofa dʼugbo-we̩."
2SA,7,4,"Oñ i lewatu odu o̩jo̩ le̩ gbage̩de̩, kʼo̩la Jihofa lewʼugbo Netan kakini,"
2SA,7,5,"Lo kʼe̩ ka ñw adu-mi Defid kakini, Abu ku Jihofa ka de̩ kakini, Uwe̩ ako̩ unyi todu kʼomi ki gugu ef uwñ?"
2SA,7,6,"Todu u gugu ef unyi akwʼo̩jo̩ kʼu kʼamo̩ma Israe̩l kwef Ijipti wa gbogbo tʼeñini-i n, u muda te̩talule̩ ef unyabo kpai uña ugugu le̩."
2SA,7,7,"Ugbo du kʼu te̩talule̩ kpai amo̩ma Israe̩l, omi kʼo̩laʼka ñw o̩lo̩pu Israe̩lʼka kʼu ñwa ñw u kʼi dejute̩ Israe̩l amone̩-mi-i ka kʼe̩wñ chi kʼe̩ ma kʼunyi sida ñw omi n?"
2SA,7,8,"Todule̩ e̩wñ kʼuwe̩ aka ñw adu-mi Defid fai de̩ kakini, Abu ku Jihofa ki nʼe̩wñ du ka de̩ kakini, Omi mʼuwe̩ du kwef iga ala, akwʼoko etʼame̩wño̩re̩ egini ubi, kʼuwe̩ ki mud e̩nuto̩gba amone̩-mi, owñ chʼIsrae̩l;"
2SA,7,9,"omi la te̩te̩dʼugbo-we̩ ugbo du kʼe̩ nyi, u laño̩ fʼame̩nebi-we̩ chaka ko̩da bʼo̩gba-we̩ te̩; naño̩ che kʼe̩ fʼodu lile ne̩, dabe̩ne̩ kʼodu abo lile ku ma jʼile̩-i."
2SA,7,10,"Oñ nadʼuña te̩ ñw amone̩-mi, Israe̩l; u la ako ma gbe̩, kʼama ki dodo uña e-ma, kʼe̩ne̩ du ma ñʼami ma ejo ge̩ n; amo̩ma uji ñʼade ma mane̩ dab e̩gba igbele le̩ ge̩ n,"
2SA,7,11,"kpai akwʼo̩jo̩ kʼu kʼamakajo̩ jo̩ ku ma nʼo̩da amone̩-mi Israe̩l; oñ u je̩ ñw e̩ nʼuñmi ugbo ame̩nebi-we̩ du. Anubile̩ ge̩ Jihofa aka ñw e̩-i kakini, Jihofa akʼunyi ñw e̩."
2SA,7,12,"E̩gba kʼo̩jo̩-we̩ jo̩ kpa, kʼe̩ cholu manyʼamata-we̩, nadʼugbe̩-we̩ dago ubi-we̩, owñ chʼe-ki akwʼefu-we̩ dufu, tak u nahi o̩fe̩ ojane̩-wñ e̩re̩ nyane̩."
2SA,7,13,"Owñ le̩ akʼunyi tod odu-mi, oñ omi ahi ede o̩fe̩ ojane̩-wñ e̩re̩ nyane̩ ogbegbele̩."
2SA,7,14,"Omi achʼata-wñ, owñ la achʼo̩ma-mi. Owñ muda achane̩ eche̩ño̩ e̩wñ, nanʼitali e-one̩ kʼo̩ o̩la kpai alu ku ma ja amo̩ma amone̩."
2SA,7,15,Ufe̩de̩nyo̩-mi muda akwo bʼo̩ te̩ alu kʼu mʼu du kwo bi So̩l kʼomi mʼu yo̩ o̩gba tak e̩ wa je̩ te̩ n.
2SA,7,16,"Unyi-we̩ kpai o̩fe̩ ojane̩-we̩ la ake̩re̩nyane̩ chidaa, ogbegbele̩ eju-we̩; ede-we̩ adago kpaka ogbegbele̩."
2SA,7,17,"Teju o̩la-i du, kpai teju e̩wñ o̩jo̩ o̩na kʼi li chaka, oñ Netan ko̩la ñwu Defid."
2SA,7,18,"Taku Defid onu nyʼejefu, oñ i kwoguguane̩ o̩gba Jihofa; i kakini, O Ondu Jihofa, e̩ne̩ omi che, unyi-mi la chʼe̩wñ, kʼuwe̩ du mi gbogbo wʼemi?"
2SA,7,19,"E-le̩ laño̩ chʼe̩wñ ke̩ke̩ eju-we̩, O Ondu Jihofa; uwe̩ ño̩ nʼo̩la abo unyi adu-we̩ aka todu ki nana ate̩tʼo̩gba-i ge̩; alu kʼo̩da one̩ ade̩ de̩? O Ondu Jihofa."
2SA,7,20,"E̩wñ Defid neke ño̩ ka ñw e̩ ge̩? Todu uwe̩ chema adu-we̩-i, O Ondu Jihofa."
2SA,7,21,"Tod o̩la-we̩, kpai alu ki dʼuwe̩ onugo e̩do̩, oñ uwe̩ fʼe̩wñ inaina-i chaka che, kʼe̩ je̩ ñw adu-we̩ ki ma."
2SA,7,22,"Todule̩, uwe̩ tabale, O Jihofa O̩jo̩; todu i nʼe̩ne̩ du kʼi dab uwe̩ n, i la nʼo̩jo̩ omune̩ du tʼuwe̩ le n, ugbo e̩wñ du kʼa nʼeti-wa gbo̩."
2SA,7,23,"E̩ne̩ la dab amone̩-we̩, Israe̩l? Uche̩ amone̩ʼkate ile̩-i kʼO̩jo̩ nyʼagbatane̩ ñw o̩la-wñ; ku ma mud amone̩-wñ, kʼi la fʼodu ne̩ ñw o̩la-wñ; kʼi che e̩wñ nana todu we̩, kpai e̩wñ ubailo tod ane̩-we̩, eju amone̩-we̩ kʼe̩ gba ma tane̩ ñw o̩la-we̩ bʼIjipti te̩, kpai kwef abo uche̩ichi uche̩ichi kpai amo̩jo̩-ma?"
2SA,7,24,"Uwe̩ la fʼamone̩-we̩ Israe̩l, e̩re̩ nyane̩ ñw o̩la-we̩ ku ma mud amone̩ ñw e̩ ogbegbele̩; tak uwe̩, Jihofa, mud O̩jo̩-ma."
2SA,7,25,"Fai ge̩, O Jihofa O̩jo̩, o̩la adu-we̩ kʼe̩ ka le̩, kpʼe-unyi-wñ, e̩ ki mʼu du dago ogbolo o̩gbegbele̩, kʼe̩ la che alu kʼe̩ ka le̩;"
2SA,7,26,"kʼodu-we̩ ki nana ogbegbele̩, kakini, Jihofa ki nʼe̩wñ du chʼO̩jo̩ e-Israe̩l; oñ unyi adu-we̩ Defid anʼe̩re̩ ane̩ o̩gba-we̩."
2SA,7,27,"Tod uwe̩, Jihofa ki nʼe̩wñ du, O̩jo̩ e-Israe̩l, uwe̩ du dufu ñw adu-we̩ kakini, Nakʼunyi ñw e̩; todule̩ oñ adu-we̩-i ne̩do̩ kʼi fʼadua-i che ñw e̩."
2SA,7,28,"I la chʼifai, O Ondu Jihofa, O̩jo̩ uwe̩ che, o̩la kʼe̩ ka la chʼochochi; uwe̩ laño̩ fʼe̩wñ e̩nyo̩-i katane̩ ñw adu-we̩ me̩."
2SA,7,29,"Fai todule̩, i ki nyo̩ we̩ eju kʼe̩ de̩nyo̩ ñw unyi adu-we̩-i, todu kʼi do̩mo̩ o̩gba-we̩ ogbegbele̩; todu, uwe̩ O Ondu Jihofa, ka-i; oñ e̩nyo̩-we̩ kʼe̩ du wa ab unyi adu-we̩-i ma ogbegbele̩."
2SA,8,1,"Tak ubi le̩ Defid fʼabo Filistia gwoda, i la fʼuma kamuhi: oñ Defid mʼo̩da ewo ki chʼiye-ma gba bʼo̩wo̩ abo Filistia te̩."
2SA,8,2,"Tak i fʼabo Moab kpa, oñ i nʼiku ñwa ma; i je̩ ñwu ma dachi ane̩pe̩te̩; tak i fʼiku meji ñwa kʼi fʼuma kpa, oñ i fʼiku odukuluka ñwa tod abo kʼi aje̩ ñwu ma deju. Abe̩le̩ abo Moab mud amadu ñwu Defid oñ ma dʼe̩wñ ele wa ñw u."
2SA,8,3,"Defid ño̩ gwo̩ Hadadeza o̩ma Rehob, onu Zoba, da, abu kʼi alo kʼi dabi dʼo̩da-wñ dago alu ohimini Yufretis."
2SA,8,4,Oñ Defid bʼowñ gba amananya icham nyʼo̩gwo̩ko̩ nyʼogume̩lu nyʼogume̩la chʼicham kpai abo ku ma le e̩re̩ icham nyʼo̩gwo̩ko̩ ogu. Defid la fʼilolo e̩re̩ amanya ku ma fʼo̩kogu ko̩da; abo kʼi to̩no̩ bʼo̩kogu ogume̩lu jo̩.
2SA,8,5,"Tak e̩gba kʼabo Siria ku ma jo̩ Damaskus gbutu ñwu Hadadeza onu Zoba, Defid fʼabo Siria icham nyʼo̩gwo̩ko̩ ogu nyoke meji gwoda."
2SA,8,6,"Taku Defid kʼabo ide jo̩ Siria e-Damaskus; tak abo Siria mud amadu ñwu Defid, oñ ma dʼe̩wñ ele wa ñw u. Jihofa la fu Defid jadu ugbo du kʼi nyi."
2SA,8,7,"Taku Defid mʼugbe̩yo̩ o̩jamalia kʼabo Hadadeza ne ko, oñ i mʼu ko wa Je̩rusale̩m."
2SA,8,8,"Defid laño̩ ko ebije ekpikpa nana nana kwo Beta kpai Berotai, ki chʼewo ewo, Hadadeza."
2SA,8,9,"Tak e̩gba ku Toi, onu Hamat, gbo̩ ka ku Defid fʼabogu Hadadeza gwoda chaka,"
2SA,8,10,"Toi fʼo̩ma-wñ, Joram, kpe̩ nyʼugbo Defid onu kʼi tene o̩lafia-wñ, kʼi kadua ñw u, todabu kʼi kogu bo̩ Hadadeza kʼi la fʼu gwoda todu Hadadeza te̩te̩kogu bo̩ Toi. Jo̩ram la ne̩ e̩wñ eku ajifa kpai e̩wñ eku o̩jamalia, kpai e̩wñ eku ebijeikpa wa."
2SA,8,11,Defid onu ño̩ fʼe̩wñ le̩ date̩ ñwu Jihofa manyʼajifa kpai o̩jamalja e-abo uche̩ichi du kʼi fʼuma dolo te̩ e-ki fudate̩ ñw u:
2SA,8,12,"e-abo Siria kpʼe-abo Moab kpʼe-amo̩ma Amo̩n kpʼe-abo Filistia kpʼe-abo Amale̩k, kpai ane̩ Hadadeza, o̩ma Rehob, onu Zoba, e-kʼogu je̩ le̩."
2SA,8,13,"E̩gba kʼi doji kwʼokʼegwo abo Siria one̩ icham nyʼo̩gwo̩ko̩ me̩gwe̩jo̩ da ef o̩go̩ Omu le̩, Defid la fʼodu ne̩."
2SA,8,14,"Tak i kʼabo ide abo ide jo̩ Ido̩m; ugbo du ane̩ Ido̩m i ko abo ide jo̩, oñ abo Ido̩m chaka mud amadu Defid. Jihofa la jadu Defid ugbo du kʼi le."
2SA,8,15,Abe̩le̩ Defid jʼonu abo Israe̩l chaka; oñ Defid je̩ ñw ajo̩ o̩kpakpa kpʼe̩wñ ochochi ki do̩mo̩ ñw amone̩-wñ chaka.
2SA,8,16,"Joab, o̩ma Ze̩ruaya, la nʼo̩da abogu-wñ; oñ Jihoshafat o̩ma Ahilud, chʼako̩takada;"
2SA,8,17,Zedo̩ko̩ma Ahitub kpai Ahime̩le̩k o̩ma Abayata la chʼamatama; Se̩raya chʼadejutʼo̩takada;
2SA,8,18,"Be̩naya, o̩ma Jiho̩yada, la nʼo̩da abo Ke̩re̩t kpai abo Pe̩le̩t; amo̩ma Defid la chʼuto̩gba abo ku ma ate̩ko-wñ."
2SA,9,1,"Taku Defid kakini, I ño̩ nʼe̩ne̩ unyi So̩l ki bo̩ kʼu nadʼumo̩la ñʼo̩ todu Jo̩natan?"
2SA,9,2,"Adu abo unyi So̩l oka la do̩mo̩ kʼodu-wñ ko̩ Ziba, oñ ma fʼu do̩ wʼugbo Defid; tak onu ka ñw u kakini, Uwe̩ che Ziba? Oñ i kakini, Adu-we̩ le̩ de̩."
2SA,9,3,"Tak onu kakini, I nʼe̩ne̩ unyi So̩l du ki bo̩, kʼu nadʼumo̩la O̩jo̩ ñʼo̩ n? Taku Ziba ka ñw onu kakini, O̩ma Jo̩natan oka bo̩ ta, achika i che."
2SA,9,4,"Tak onu ka ñw u kakini, Ugbo i de̩? Oñ Ziba ka ñw onu kakini, Go, i dʼunyi Machir, o̩ma Amie̩l, Lo-debar."
2SA,9,5,"Taku Defid onu fʼone̩ kpe̩ amʼu du kwef unyi Machir, o̩ma Amie̩l, kwo Lo-debar wa."
2SA,9,6,"Taku Me̩fibo̩she̩t, o̩ma Jo̩natan, kʼi chʼo̩ma So̩l le̩, lewʼugbo Defid, oñ i fʼeju bʼane̩ ma, i la dojikane̩. Taku Defid kakini, Me̩fibo̩she̩t. Oñ i dohi kakini, Go, adu-we̩ de̩."
2SA,9,7,"Taku Defid ka ñw u kakini, E̩ ki railo n, todu nadʼumo̩la ñʼuwe̩ todu Jo̩natan, ata-we̩, chuu; naño̩ dʼane̩ uche̩ So̩l, ata-we̩, dabi ñw e̩ chaka, uwe̩ la ajʼuje̩wñ oji itebulu e-mi o̩ko̩ko̩lo̩."
2SA,9,8,"Tak i dojikane̩ ñw u, oñ i kakini, Adu-we̩-i chʼe̩wñ? kʼuwe̩ adʼeju go oku abia kʼomi che-i?"
2SA,9,9,"Tak onu fu Ziba, adu So̩l le̩, do̩ wa, oñ i ka ñw u kakini, E̩wñ du ku So̩l kpʼabo unyi-wñ chaka ne̩ omi muko ñw o̩ma odu-we̩-i."
2SA,9,10,"Uwe̩ la aluche̩-wñ, owñ chʼuwe̩ kpʼamo̩ma-we̩ kpai amadu-we̩: oñ uwe̩ akʼe̩ro-wñ wa kʼo̩ma odu-we̩-i kʼi nʼe̩wñ kʼi aje̩. Me̩fibo̩she̩t, o̩ma odu-we̩-i, muda aje̩ uje̩wñ oji itebulu e-mi o̩koko̩lo̩. Ziba le̩ la nʼamo̩ma e̩ne̩ke̩le̩ me̩gwe̩lu, kpʼamadu ogu."
2SA,9,11,"Taku Ziba ka ñw onu kakini, Alu du kʼodu-mi onu ñwa ñw adu-we̩-i, abe̩le̩ adu-we̩ ache. Abe̩le̩ Me̩fibo̩she̩t jʼuje̩wñ oj itebulu Defid dabe̩ne̩ kʼo̩ma onuʼka."
2SA,9,12,Me̩fibo̩she̩t la nʼo̩ma e̩ne̩ke̩le̩ kekeleʼka kʼodu-wñ ko̩ Maika. Abo du ku ma jʼunyi Ziba chʼamadu ñwu Me̩fibo̩she̩t.
2SA,9,13,Abe̩le̩ Me̩fibo̩she̩t kwogugu Je̩rusale̩m; todu i nʼuje̩wñ aje̩ oj itebulu onu o̩ko̩ko̩lo̩. I la achika e̩re̩ meji.
2SA,10,1,"Oñ i lewatu ubi le̩ ge̩, kʼonu amo̩ma Amo̩n leku, taku Hanun, o̩ma-wñ, jʼonu koji-wñ."
2SA,10,2,"Taku Defid kakini, Nadʼumo̩la ña Hanun, o̩ma Nehash le̩, alu kʼata-wñ dʼumo̩la ña mi. Oñ Defid fʼabo-wñ kpe̩ nyʼo̩mo̩ kʼi nyʼowñ e̩do̩ ugbo uku ata-wñ. Tak abo Defid lewa oj ane̩ amo̩ma Amo̩n."
2SA,10,3,"Ama amagboji amo̩ma Amo̩n ka ñwu Hanun odu-ma kakini. Defid fʼabo ku ma nyʼone̩ e̩do̩ kpe̩ wʼugbo-we̩-i kʼi dojima ñw ata-we̩ eju-we̩? Defid fʼabo-wñ kpe̩ wʼugbo-we̩ kʼi tejane̩ ewo-i, kʼi tu ane̩-i, todu kʼi gʼu lo̩ n?"
2SA,10,4,"Taku Hanun mʼamadu Defid ko̩, oñ i fʼilagba-ma la o̩wo̩ʼka o̩wo̩ʼka, oñ i fʼe̩wñ o̩la-ma ko̩da alumeji, gbogbo kad ofe-ma, tak i je̩ ñwu ma lo."
2SA,10,5,"E̩gba ku ma mudu ka ñwu Defid i fʼone̩ kpe̩ ledo ma; todu anyo̩ fʼaboke̩le̩ le̩ mu tabale. Tak onu kakiru, Me̩ jo̩ Je̩riko gbogbo tak ilagba-me̩ fu, taku me̩ dabi wʼunyi."
2SA,10,6,"Oñ e̩gba kʼamo̩ma Amo̩n li ka kʼama mud e̩ne̩ ki aluru Defid, amo̩ma Amo̩n fʼone̩ kpe̩ fʼo̩gu che ñw abo Siria ku ma jo̩ Be̩t-reho̩b, kpai abo Siria ku ma jo̩ Zo̩ba, one̩ icham nyʼo̩gwo̩ko̩ ogu ku ma le e̩re̩ ma che, kpai onu Maaka manyʼabo-wñ icham nyʼo̩gwo̩ko̩, kpai aboke̩le̩ To̩b icham nyʼo̩gwo̩ko̩ me̩gweji."
2SA,10,7,"Taku Defid gbʼo̩, oñ i fu Joab kpe̩, kpʼabogu-wñ ku ma chʼamagbiti chaka."
2SA,10,8,"Tak amo̩ma Amo̩n dufu wa, oñ ma mʼabo ogu ko do jo̩ alaku ewo le̩; abo Siria e-Zoba kpai Rehob kpai aboke̩le̩ To̩b kpai Maaka jo̩ kpʼo̩la-ma oko o̩mo̩."
2SA,10,9,"Oñ e̩gba ku Joab li ka kʼabo ogu do̩nyʼama o̩gba ñw ubi; i fʼone̩ chi kwef amo̩gagu o̩gagu abo Israe̩l chaka, oñ i ko ma do jo̩ ku ma ja kpai abo Siria:"
2SA,10,10,"tak i mʼamone̩ kibo̩ ko nyʼAbishai, o̩maye-wñ, o̩wo̩; kʼi ko ma do jo̩ ku ma ja kpai amo̩ma Amo̩n."
2SA,10,11,"Oñ i kakini, Iche̩wñ kʼo̩wo̩ abo Siria tʼe-mi le mak uwe̩ agbutu ñwu mi, i la che̩wñ kʼo̩wo̩ amo̩ma Amo̩n tʼe-we̩ le, mak u nawa gbutu ñw e̩."
2SA,10,12,"Me̩ fʼe̩do̩ ne̩, kʼa fʼo̩kone̩ che tod abo-wa eñini, kpai todu ewo ewo O̩jo̩-wa; Jihofa ki la che e̩wñ ki nyʼo̩ eju."
2SA,10,13,Abe̩le̩ Joab kpʼamone̩ ku ma jʼugbo-wñ te̩wa ku ma ja kpai abo Siria; oñ abo Siria ra rʼo̩gba-wñ.
2SA,10,14,"Tak e̩gba kʼamo̩ma Amo̩n li kʼabo Siria ara, ama le̩ ño̩ ra rʼo̩gba Abishai abe̩le̩ ge̩, oñ ma mugudu nyʼef ewo le̩. Taku Joab mudabi kwʼokʼogu amo̩ma Amo̩n le̩, oñ i lewa Je̩rusale̩m."
2SA,10,15,"Oñ e̩gba kʼabo Siria li kʼabo Israe̩l akpa ma, ma fʼo̩la-ma do̩ jeju."
2SA,10,16,"Taku Hadareza fʼonuche̩ kpe̩, oñ i kʼabo Siria ku ma jʼudaba ohimini dufu wa; oñ ma lewa Helam, Shobak kʼi chʼonu ogu Hadareza tʼuma o̩gba."
2SA,10,17,"Oñ ma mudu ka ñwu Defid, tak i fʼabo Israe̩l chaka do̩ jeju oñ i mu Jo̩rdan daba oñ i lewa Helam. Taku abo Siria kʼo̩la-ma do jo̩ ku ma ko bo̩ Defid, oñ ma ja kpʼowñ."
2SA,10,18,"Abo Siria la ño̩ ra rʼo̩gba abo Israe̩l; oñ Defid fʼabo Siria ku ma jʼef o̩kʼogu ogume̩lu chi icham kpa, kpʼamananya icham nyʼo̩gwo̩ko̩ o̩gbo̩ meji; i ño̩ fu Shobak kʼi chʼonu abogu-ma kpa, oñ i leku o̩mo̩."
2SA,10,19,"Tak e̩gba kʼamonu ku ma chʼamadu Hadareza chaka li ka kʼabo Israe̩l akpa ma, ma fʼo̩o̩do̩-mu guche̩ ñw abo Israe̩l, ma kwore̩ ma. Abe̩le̩ abo Siria railo ete̩ko amo̩ma Amo̩n akwihi le̩."
2SA,11,1,"Oñ i lewatu, e̩gba kʼo̩do̩ mudako, iko kʼamonu adufu nyʼoko ogu Defid fu Joab kpʼabuko̩lo̩-wñ manyʼabo Israe̩l chaka kpe̩ lo; oñ ma fʼamo̩ma Amo̩n kpo̩fo̩, ma ño̩ kpala nyu Raba. Defid muda dʼe̩re̩ ma ubi Je̩rusale̩m."
2SA,11,2,Oñ i lewatʼolane̩ ku Defid kwane̩ kwʼoj ate̩-wñ oñ i tʼojokunyi onu ale. I dʼojokunyi o̩mo̩ oñ i li onobule̩ʼka kʼi dago agwo̩la; onobule̩ le̩ la che̩fe̩rʼeju tabale.
2SA,11,3,"Taku Defid fʼone̩ kpe̩ nyʼatene inabali onobule̩ le̩. Oñ e̩ne̩ʼka kakini, I che Batsheba, o̩ma Eliam, kʼi chʼo̩ya Uraya, e̩ne̩ He̩t, le̩ de̩ n?"
2SA,11,4,"Taku Defid fʼamonuche̩ kpe̩ nyʼamʼu du wa; oñ onobule̩ le̩ wʼejefu ugbo-wñ, tak i bʼo̩ dachi (todu i fʼo̩la-wñ gworinyo̩ bʼo̩la edaji-wñ te̩ e̩gbale̩ me̩). Tak i mudabi tʼunyi-wñ."
2SA,11,5,"Onobule̩ le̩ la fʼefu nyo̩, oñ i fʼone̩ kpe̩ wa aka ñwu Defid kakini, Ochu alʼumi oji me̩."
2SA,11,6,"Taku Defid fʼuche̩ kperu Joab, kakini, FʼUraya, e̩ne̩ He̩t le̩, kpe̩ wʼugbo mi. Taku Joab fʼUraya kpe̩ nyʼugbo Defid."
2SA,11,7,"Oñ e̩gba kʼUraya lewʼugbo-wñ, Defid tene o̩lafia Joab, kpai o̩lafia amone̩, kpai inabali ogu."
2SA,11,8,"Taku Defid ka ñw Uraya kakini, Gwo̩ru nyʼunyi-we̩, kʼe̩ rʼiñmi ta. Taku Uraya kwef unyi onu dufu, oñ ma nʼe̩wñ ojo onu tʼo̩ ubi."
2SA,11,9,Uraya muda lolu alugbana unyi onu amanyʼabuko̩lo̩ odu-wñ chaka; i la gwo̩ru nyʼunyi-wñ n.
2SA,11,10,"Oñ e̩gba ku ma ka ñwu Defid kakini, Uraya gwo̩ru nyʼunyi-wñ n. Defid ka ñw Uraya kakini, I chʼule̩ e̩ kwo wa-i n? E̩wñ chi kʼe̩ ma gwo̩ru nyʼunyi-we̩ n?"
2SA,11,11,"Tak Uraya ka ñwu Defid kakini, Akpati O̩jo̩, kpʼabo Israe̩l, kpʼabo Juda jʼef ala ala le̩; odu-mi, Joab, kpʼabuko̩lo̩ odu-mi ru jo̩ egbili gbaa; tak omi anyʼunyi-mi aje̩ e̩wñ, añmo̩, kʼu ño̩ bʼo̩ya-mi dachi? Oji-we̩, alu kʼonugo-we̩ deju, nache e̩wñ le̩ n."
2SA,11,12,"Taku Defid ka ñw Uraya kakini, gugu emi eñini ta, o̩na tak u naje̩ ñw e̩ lo. Abe̩le̩ Uraya gugu Je̩rusule̩m o̩jo̩ le̩, kpai o̩jo̩ñwa-wñ ge̩."
2SA,11,13,"Tak e̩gba ku Defid fʼu do̩, i fʼe̩wñ je̩, i ño̩ ñmo̩ eju-wñ; tak i je̩ ñw o̩te̩ fʼu mu. Oñ e̩gba ane̩ i ledufu kʼi dachi oj ate̩-wñ manyʼabuko̩lo̩ odu-wñ, i muda gwo̩ru nyʼunyi-wñ n."
2SA,11,14,"Oñ i lewatʼodudu-wñ, Defid la fʼo̩takada ko̩ru Joab, oñ i mʼu du kpuche̩ lʼo̩wo̩ Uraya."
2SA,11,15,"I ko̩ nyʼef o̩takada le̩ kakini, DʼUraya-i dago o̩gba ogu ugbo kʼi kpuna tule, tak e̩ te̩ ubi bʼo̩ te̩, ku ma mʼu du kpa."
2SA,11,16,"Oñ i lewatu, e̩gba ku Joab do̩mo̩ adide ewo le̩, i mʼuña bu ñw Uraya ugbo kʼi ma kʼame̩nagbiti jo̩."
2SA,11,17,Tak aboke̩le̩ ewo le̩ kwodufu wa ajogu kpai Joab; amone̩ iche̩ka ku ma chʼabuko̩lo̩ Defid la wane̩ o̩mo̩; Uraya e̩ne̩ He̩t le̩ ño̩ leku ge̩.
2SA,11,18,Taku Joab fʼone̩ kpe̩ nyʼaka ñwu Defid o̩la e̩wñ du ki che ugbo ogu le̩;
2SA,11,19,"oñ i ñwa ñw onuche̩-wñ kakini, E̩gba kʼe̩ fʼo̩la e̩wñ ki che ugbo ogu-i ka ñw onu kpoji,"
2SA,11,20,"iche̩wñ kʼonu kʼe̩do̩fulu kʼi ka ñw e̩ kakini, E̩wñ chi ku me̩ te̩ me̩ru ewo abe̩i taku me̩ jogu ta? Me̩ ma ka kʼama ajʼoj aku ato̩fa ñwu me̩ n?"
2SA,11,21,"E̩ne̩ gwʼAbime̩le̩k o̩ma Je̩rubeshe̩t, dajane̩ le̩? I chʼonobule̩ dago oj o̩do̩ dʼo̩mo̩bolo̩ ro̩ dʼo oji todu kʼi ku Tebe̩zi n? E̩wñ chi ku me̩ te̩ me̩rʼaku abe̩i? E̩gbale̩ e̩ ka kakini, Adu-we̩ Uraya e̩ne̩ He̩t le̩ ño̩ leku ge̩."
2SA,11,22,"Abe̩le̩ onuche̩ le̩ le, oñ i mʼinabali e̩wñ du ku Joab kpʼo̩ uche̩ du ña Defid."
2SA,11,23,"Onuche̩ le̩ la ka ñwu Defid kakini, Abo le̩ tʼuwa le, oñ ma dufu wʼugbo wa egbili, tak a la bʼuma ma gbogbo wʼalu aku."
2SA,11,24,"Abo ku ma nʼo̩o̩do̩ la jʼoj o̩do̩ ato̩fa ñw amadu-we̩; amadu onu iche̩kibo̩ la leku, adu-we̩ Uraya e̩ne̩ He̩t le̩ ño̩ leku ge̩."
2SA,11,25,"Taku Defid ka ñw onuche̩ le̩ kakini, Abu kʼuwe̩ aka ñwu Joab de̩ kakini, E̩wñ-i ki bie̩ne̩ eju-we̩ n, todu o̩kwo̩chageli agwʼe-tʼe-du da abe̩le̩; fʼogu-we̩ bʼefu ku me̩ ko bʼewo le̩ ku me̩ fʼu gulo̩. Uwe̩ ki dʼugbe̩do̩ ñw u abe̩le̩."
2SA,11,26,"E̩gba kʼo̩ya Uraya le̩ gbo̩ ka kʼUraya o̩ko̩-wñ leku, i la deku o̩ko-wñ."
2SA,11,27,"Tak e̩gba kʼi fʼeku da kpa, Defid fʼonuche̩ kpe̩ wa mʼowñ du wʼunyi-wñ, oñ i mud o̩ya-wñ, i la fʼo̩ma e̩ne̩ke̩le̩ bi ñw u. E̩wñ ku Defid che le̩ muda bie̩ne̩ eju Jihofa."
2SA,12,1,"Taku Jihofa fu Netan kpe̩ nyʼugbo Defid. Oñ i lewa ka ñw u kakini, One̩ meji jʼewoʼka; oka chʼanana, oka chʼe̩nukpa."
2SA,12,2,Anana le̩ chene̩ ame̩wño̩re̩ egini kpai amokuno̩ tabale;
2SA,12,3,"e̩nukpa le̩ muda nʼe̩wñ du n, chai igbe̩le̩ ala re oka, e-kʼi la tak i ne̩ gba: i la dʼugbo-wñ anana waa manyʼamo̩ma-wñ; e̩wñ kʼowñ onugo bu tʼalu oñ i adu ñw u je̩, i añmʼomi ef ago-wñ, i la dachi agbe̩do̩-wñ, i dabe̩ne̩ kʼo̩ma-wñ onobule̩ ñw u."
2SA,12,4,"Tak abelo̩naʼka wʼugbo anana le̩. I la ko̩ edu kwef ame̩wño̩re̩ egini kpai amokuno̩ e-wñ kʼi dʼoka-wñ kpa tod abelo̩na kʼi wʼugbo-wñ le̩. I muda mʼo̩mala e-e̩nukpa le̩ du, oñ i mʼu du kpa ñw e̩ne̩ kʼi wʼugbo-wñ le̩."
2SA,12,5,"Tak uwe̩do̩ Defid mutajo nʼe̩ne̩ le̩ oji tabale; oñ i ka ñwu Netan kakini, Oji Jihofa! E̩ne̩ kʼi fʼe̩wñ-i che chebʼuku jo."
2SA,12,6,"E̩ne̩ le̩ la adʼo̩mala le̩ dabi wa ñw u onu me̩le̩ todabu kʼi fʼe̩wñ-i che, kʼi rna la liʼ ejumomi-wñ n."
2SA,12,7,"Taku Ne̩tan ka ñwu Defid kakini, Uwe̩ chʼe̩ne̩ le̩. Abu ku Jihofa, O̩jo̩ abo Israe̩l, ka de̩ kakini, Omi fʼekpo ba tʼuwe̩ oji kʼe̩ jʼonu Israe̩l, omi la gbʼe̩ kwef o̩wo̩ So̩l;"
2SA,12,8,"u la dʼunyi odu-we̩ ñw e̩, u la kʼamo̩ya odu-we̩ yamʼagbe̩-do̩-we̩, u laño̩ mʼunyi abo Israe̩l kpai abo Juda ko̩ ñw e̩ ge̩; e-le̩ ma nyarʼe̩, omi ma ño̩ kʼe̩wñ ojoji ojoji manyʼu ñw e̩ ta."
2SA,12,9,"E̩wñ chi kʼuwe̩ che̩de̩te̩ o̩la Jihofa, kʼe̩ la che e̩wñ ki bie̩ne̩ eju-wñ? Uwe̩ nʼo̩kwo̩chageli gwo Uraya e̩ne̩ He̩t le̩ da, e̩ la mʼo̩ya-wñ gba chʼo̩ya e-we̩, o̩kwo̩chageli amo̩ma Amo̩n oñ e̩ ne̩ kpa."
2SA,12,10,"Todule̩ o̩kwo̩chageli ñʼakwo bʼunyi-we̩ te̩ ogbegbele̩ n, todabu kʼe̩ che̩de̩te̩ mi, kʼe̩ la mʼo̩ya Uraya e̩ne̩ He̩t le̩ du chʼo̩ya-we̩."
2SA,12,11,"Abu ku Jihofa ka de̩ kakini, Nakʼe̩bie̩ne̩ kwane̩ kwef unyi-we̩ onugo abʼuwe̩ ma; eju-we̩ meji nakʼamo̩ya-we̩ ñw ekeji-we̩, owñ la abʼamo̩ya-we̩ dachi eju olu ki kade-i."
2SA,12,12,"Todu uwe̩ che maja maja; omi muda ache e̩wñ-i eju abo Israe̩l du, kpai eju olu ki kade-i ge̩."
2SA,12,13,"Taku Defid ka ñwu Netan kakini, U fu Jihofa dure me̩! Taku Netan ka ñwu Defid kakini, Jihofa laño̩ mʼadure-we̩ du tinyo̩ me̩; uwe̩ aku n."
2SA,12,14,"Ama todabu kʼuwe̩ bʼuña lile te̩ ñw ame̩nebi Jihofa ku ma chʼakpabie̩-wñ, o̩ma ku ma abi ñw e̩ le̩ aku chuu."
2SA,12,15,Taku Netan kwʼo̩mo̩ le tʼunyi-wñ.
2SA,12,16,"Todule̩ Defid chane̩ egbo̩ko̩bʼO̩jo̩ todu o̩ma le̩; oñ Defid fʼalu ji, i la nyʼejefu adachi ane̩pe̩te̩ gbogbo ñw o̩jo̩."
2SA,12,17,"Tak abogijo unyi-wñ kwane̩, oñ ma kpe̩nyʼu ku ma dʼu kwane̩ kwʼane̩pe̩te̩; i muda je̩ n, i la jʼuje̩wñ kpai ama n."
2SA,12,18,"Oñ i lewatu o̩jo̩ ekebie-wñ, o̩ma le̩ leku. Oñ abuko̩lo̩ Defid railo eka ñw u kʼo̩ma le̩ leku, todu ma kakini, Go, e̩gba kʼo̩ma le̩ deju, a ko̩la ñw u i la nyʼuwa eti n, ab a ale kʼa ka ñw u ka kʼo̩ma le̩ leku? I neke chʼo̩la-wñ e̩bie̩ne̩."
2SA,12,19,"Defid la li abu kʼabuko̩lo̩-wñ jʼako̩la ye̩ye̩ nyʼomune̩ eti, oñ Defid ma ka kʼo̩ma le̩ leku; taku Defid ka ñw abuko̩lo̩-wñ kakini, O̩ma le̩ leku? Oñ ma kakini, i leku."
2SA,12,20,"Taku Defid kwane̩, i la fʼo̩la gwe̩, oñ i mʼekpo du kuru o̩la-wñ, i la mʼe̩wñ o̩la-wñ gwo jʼane̩, i mʼomune̩ ko nyi; tak i lewʼef unyi Jihofa, oñ i dojikane̩; tak i lewʼunyi e-wñ; oñ e̩gba kʼi tene, ma dʼuje̩wñ gugu o̩gba-wñ, oñ i mʼu du je̩."
2SA,12,21,"Tak abuko̩lo̩-wñ ka ñw u kakini, E-kʼuwe̩ che-i chʼe̩wñ ta? Uwe̩ fʼalu ji, e̩ ño̩ raku o̩ma le̩ e̩gba kʼi deju; e̩gba kʼo̩ma le̩ muda leku, e̩ kwane̩ aje̩ e̩wñ."
2SA,12,22,"Tak i kakini, Abukʼo̩ma le̩ deju, omi jialu, u ño̩ raku; todu u kakini, E̩ne̩ ma, abe̩ku Jihofa ali mi eju, todu kʼo̩ma le̩ kʼi deju?"
2SA,12,23,"Fai i la leku, tod e̩wñ najialu? U neke dʼu dabi wa ge̩? Omi anyʼugbo owñ, i muda adabi wʼugbo e-mi ge̩ n."
2SA,12,24,"Taku Defid nyi Batsheba, o̩ya-wñ e̩do̩, oñ i nyʼejefu ugbo-wñ abʼo̩ dachi. I la fʼo̩ma e̩ne̩ke̩le̩ bi, oñ Defid dʼodu-wñ ko̩ So̩lo̩mo̩n."
2SA,12,25,Jihofa la lʼedo owñ; oñ i fʼuche̩ kpe̩rʼu lʼo̩wo̩ Netan akache̩ le̩; abe̩le̩ i dʼodu-wñ ko̩ Jedidia todu Jihofa.
2SA,12,26,"Oñ Joab kʼogu bo̩ Raba e-amo̩ma Amo̩n, i la fʼewo onu-ma du."
2SA,12,27,"Taku Joab fʼamonuche̩ kpe̩ru Defid, oñ i kakini, Omi mʼogu kobo̩ Raba; i-i, omi fʼewo omiofo le̩ du me̩."
2SA,12,28,"Todule̩ e̩ mʼamone̩ kibo̩ ko wa jo̩, kʼe̩ ko ma ruru nyu ewo-i kʼe̩ la fʼu du; tode̩gba kʼomi amʼewo-i gba, ku ma dʼodu e-mi mʼo̩."
2SA,12,29,"Taku Defid mʼamone̩ chaka ko wa jo̩, i la nyi Raba, oñ i kogu bʼo, i la mʼu gba."
2SA,12,30,"Tak i mʼike̩be̩ onu abʼewo le̩ chi bʼo̩ oji te̩; uwoji-wñ la chʼo̩jamalia tale̩nt oka, okuta akoko jʼo̩la-wñ; oñ ma mʼu du do Defid oji. Tak i mʼane̩ kʼogu je̩ ko kwef ewo dufu, i nana tabale."
2SA,12,31,"Tak i mʼamone̩ ku ma jʼewo le̩ ko dufu wa, oñ i ko ma jo̩ ñw iso̩ kpai ebije ki ale̩, kpai e̩do̩, oñ i je̩ ñwu ma lale gu ef unyi ugbo ku ma ro̩ otubeli du. Abe̩le̩ i che abʼewo ewo amo̩ma Amo̩n chaka. Taku Defid kpai amone̩-wñ chaka mudabi wa Je̩rusale̩m."
2SA,13,1,"Oñ i lewatu ubi le̩, Absalom, o̩ma Defid nʼo̩maye onobule̩ ki chʼali-fia, e-kʼodu-wñ ko̩ Temar: onobule̩ le̩ la mu Amno̩n, o̩ma Defid, e̩do̩."
2SA,13,2,"E̩do̩ñwañwala kʼAmno̩n che tod o̩maye-wñ, Temar, je̩ ñw o̩ga fʼu mu; todu i ma e̩ne̩ke̩le̩ mama ta n; i la firʼAmno̩n alu kʼi ale kʼi ado̩wo̩kadʼo."
2SA,13,3,"Amno̩n muda nʼonukuʼka kʼodu-wñ ko̩ Jo̩nadab, o̩ma Shimea o̩maye Defid, i che; Jo̩nadab le̩ la chʼe̩ne̩ ugbeju tabale."
2SA,13,4,"Tak i ka ñw u kakini, Uwe̩, o̩ma onu, o̩jo̩ñwa o̩jo̩ñwa e̩ gbo̩gbe̩ alo? Uwe̩ aka ñwu mi e̩wñ kʼi chi n? Tak Amno̩n ka ñw u kakini, Temar, o̩maye o̩maye-mi Absalom, chemʼumi e̩do̩."
2SA,13,5,"Taku Jo̩nadab ka ñw u kakini, E̩ kwodachi oj ate̩-we̩, kʼe̩ chʼakpaine̩ dabe̩ne̩ kʼe̩ cho̩ga; tak e̩gba kʼata-we̩ lewa, go, e̩ ka ñw u kakini, Nagbo̩ko̩bʼe̩ kʼe̩ je̩ ñw o̩maye-mi Temar lewa kʼi dʼuje̩wñ ñwu mi je̩, kʼi fʼuje̩wñ le̩ ñwo̩che eju-mi, kʼu fʼu li, kʼu ño̩ je̩ kwef o̩wo̩-wñ."
2SA,13,6,"Abe̩le̩ Amno̩n kwodachi, oñ i chʼakpaine̩ dabe̩ne̩ kʼi acho̩ga. Tak e̩gba kʼonu lewa go, Amno̩n ka ñw onu kakini, Agba, e̩ je̩ ñw o̩maye-mi Temar lewa, ki fʼakala meji che eju-mi, kʼu je̩ kwef o̩wo̩-wñ."
2SA,13,7,"Taku Defid fʼonuche̩ kpe̩ nyʼunyi ugbo Temar, i kakini, Lo tʼunyi o̩maye-we̩ Amno̩n abajo̩-i kʼe̩ fʼuje̩wñ ñwo̩che ñw u."
2SA,13,8,"Abe̩le̩ Temar le tʼunyi o̩maye-wñ Amno̩n ugbo kʼi dachi o̩mo̩. Tak i mʼomu e̩fo̩ du, oñ i fʼu kpo, tak i mʼu du bo̩ akala eju-wñ, oñ i fʼakala le̩ de̩."
2SA,13,9,"Tak i mʼanade-wñ du, oñ i mʼu ko dajo̩ o̩gba-wñ; i la ko̩ eje̩. Tak Amno̩n kakini, Je̩ ñw abo-i chaka ki kwodufu bʼumi te̩. Abe̩le̩ o̩chaka amone̩ le̩ kwʼugbo-wñ dufu."
2SA,13,10,"Tak Amno̩n ka ñwu Temar kakini, Mʼuje̩wñ le̩ du wʼef unyi emi kʼu naje̩ o̩wo̩-we̩. Taku Temar mʼakala kʼi che le̩ ko wʼef unyi ugbo Amno̩n, o̩maye-wñ."
2SA,13,11,"Tak e̩gba kʼi mʼu ko wʼugbo-wñ kʼi je̩, Amno̩n gwo̩nyʼu, oñ i ka ñw u kakini, Lewa bʼumi dachi, o̩maye-mi."
2SA,13,12,"Tak i dohi ñw u kakini, O̩da, o̩maye-mi; e̩ ki chi mi ukata abe̩le̩ n; todu i dukpe̩ ku ma che e̩wñ abe̩i ojane̩ Israe̩l kilikili n: uwe̩ ki che e̩wñ-tuñ-i n."
2SA,13,13,"Mak omi, ugbo nadʼanyo̩-mi le? I la chʼe-we̩, uwe̩ adab e̩no̩waiʼka ef abo Israe̩l. Fai, agba, e̩ ka ñw onu; todu i ako̩ edʼumi ñw e̩ n."
2SA,13,14,"I muda ko̩ egbʼomu-wñ gbo̩; oñ abu kʼi gbiti tʼowñ le, i fʼu kamane̩, tak i bʼo̩ dachi."
2SA,13,15,"Tak Amno̩n chane̩ echulaka-wñ nana tabale; todu ulaka-wñ kʼi ache tʼefe̩do̩ kʼi fe̩do̩-wñ ejodudu le. Tak Amno̩n ka ñw u kakini, Kwane̩, kʼe̩ lo we̩!"
2SA,13,16,"Tak onobule̩ le̩ ka ñw u kakini, O̩da n, todu ene mi dufu-i bie̩ne̩ nana tʼe-kʼe̩ che mi le̩ le. I la ko̩ enetirʼu."
2SA,13,17,"Tak i fʼokolobia kʼi ache e̩wñ ñw u do̩ wa, oñ i kakini, Mʼonobule̩-i du dufu bʼumi eju te̩ ke, kʼe̩ fʼoli tʼo̩na ubi-wñ."
2SA,13,18,"Onobule̩ le̩ la nyʼafe̩ kʼina-wñ chʼojoji ojoji; todu amo̩ma onu ku ma ma mʼe̩ne̩ke̩le̩ n anyʼafe̩ abe̩le̩. Tak adu-wñ mʼowñ du dufu, oñ i fʼoli tʼo̩na ubi-wñ."
2SA,13,19,"Taku Temar mʼelulu ko nyʼo̩la-wñ oji, oñ i fʼafe̩ e̩kina kʼi dʼo̩la-wñ le̩ fana; i la mʼo̩wo̩-wñ ko gbʼoji, tak i le owñ, oñ i nʼaku aro̩ taa ab i alo."
2SA,13,20,"Tak Absalom o̩maye-wñ ka ñw u kakini, Amno̩n o̩maye-we̩ wʼugbo we̩ le̩? E̩ muda chechi ta, o̩maye-mi, todu kʼo̩maye-we̩ de̩, e̩wñ-i ki wʼe̩ n. Abe̩le̩ Temar kate gugu ef unyi Absalom o̩maye-wñ."
2SA,13,21,"Ama e̩gba kʼonu Defid gbo̩ e̩wñ-i chaka, i wʼo̩ nana."
2SA,13,22,"Absalom la ko̩la e̩nyo̩ abe̩k e̩bie̩ne̩ ñw Amno̩n in; todu Absalom nʼulaka Amno̩n ache, todabu kʼi fʼo̩maye-wñ Temar demane̩."
2SA,13,23,"Oñ i lewatu abu kʼo̩do̩ odukulu meji muda, kʼAbsalom nʼabo ku ma ja edudu amala-wñ Beal-hazo̩r, e-kʼi dʼo̩wo̩ʼka Ifraim. Absalom fʼamo̩ma onu chaka do̩ wa."
2SA,13,24,"Tak Absalom lewa ugbo onu, oñ i kakini, Go ta, adu-we̩-i chenʼabo ku ma ja edudu amala-wñ; nagbo̩ko̩bʼe̩ kʼonu kpai abo-wñ ki lebʼadu-we̩-i."
2SA,13,25,"Tak onu ka ñw Absalom kakini, I ki dʼabe̩le̩ n, o̩ma-mi, o̩chaka wa ki le n, tode̩gba kʼaduwa anʼe̩ oji. I muda kutʼo̩: i la je̩ le n, i muda kadua ñw u."
2SA,13,26,"Tak Absalom kakini, E̩ ma le n, nagbo̩ko̩bʼe̩ kʼe̩ je̩ ñw o̩maye-mi Amno̩n kʼi lebʼuwa. Tak onu ka ñw u kakini, E̩wñ chi kʼi ale bʼe̩?"
2SA,13,27,"Absalom muda kutʼo̩, tak i je̩ ñw Amno̩n kpai amo̩ma onu chaka ku ma lebʼo̩."
2SA,13,28,"Tak Absalom ñwa ñw abuko̩lo̩-wñ kakini, Me̩ feju bʼo̩ le ta, e̩gba kʼe̩do̩ Amno̩n bo̩ ñw o̩te̩; tak e̩gba kʼu naka ñwu me̩ kakini, Me̩ du e̩wñ nu Amno̩n, e̩gbale̩ me̩ mʼu du kpa; me̩ ki railo n; i chʼomi ñwa ñwu me̩ n? Me̩ fʼe̩do̩ ne̩, fejugbiti."
2SA,13,29,"Oñ abuko̩lo̩ Absalom che Amno̩n alu ku Absalom ñwa ñwu ma. Tak amo̩ma onu chaka kwane̩, oñ e̩ne̩ne̩ne̩ne̩ tano imiulu-wñ oñ ma ra le."
2SA,13,30,"Oñ i lewatu, abu ku ma jʼej o̩na alo, inabali-wñ lewa ugbo Defid kakini, Absalom fʼamo̩ma onu kpa chaka, e̩ne̩ kate bo̩ n."
2SA,13,31,"Tak onu kwane̩, oñ i fʼe̩wñ o̩la-wñ fana, i la kwodachi ane̩pe̩te̩; oñ abuko̩lo̩-wñ chaka dago kpenyʼu, ukpo-ma la chʼe̩fana."
2SA,13,32,"Tak Jo̩nadab, o̩ma Shimea, o̩maye Defid, dohi, oñ i kakini, Odu-mi kʼi do̩ ka ku ma fʼabokolobia ku ma chʼamo̩ma onu chaka kpa n; todu Amno̩n kate ku; todu alu kʼAbsalom fʼe-le̩ ka te̩ akwʼo̩jo̩ kʼi fu Temar o̩maye-wñ de-mane̩ le̩ de̩."
2SA,13,33,"Todule̩ fai, odu-mi onu ki mʼo̩la-i du tʼe̩do̩, kʼi do̩ ka kʼamo̩ma onu chaka ku n; chai Amno̩n kate ku."
2SA,13,34,"Absalom muda ra. Oñ okolobia kʼi adide o̩mo̩ mʼeju-wñ chi go ej o̩na, me̩ la go, amone̩ wewe darʼo̩ ubi le o̩na ibe̩ uwo."
2SA,13,35,"Taku Jonadab ka ñw onu kakini, Go, amo̩ma onu lewa me̩; alu kʼadu-we̩ ka le̩, abe̩le̩ i de̩."
2SA,13,36,"Oñ i lewatu, abu kʼi fʼo̩la le̩ ka kpoji ababa, go, amo̩ma onu lewa, ma la chi omu-ma nyate̩ araku. Tak onu kpai abuko̩lo̩-wñ chaka ño̩ nʼaku aro̩ nana."
2SA,13,37,"Absalom muda ra, oñ i nyʼugbo Talmai, o̩ma Amihud, kʼi chʼonu Ge̩shur."
2SA,13,38,"Defid la deku o̩ma-wñ o̩jo̩ du. Abe̩le̩ Absalom ra, oñ i le tu Ge̩shur, i la dʼo̩do̩ me̩ta o̩mo̩."
2SA,13,39,"E̩do̩ Defid onu la akʼo̩ e̩che̩ kʼi dufu nyʼugbo Absalom; todu e̩do̩-wñ nyi ugbo Amno̩n me̩, abu kʼi leku."
2SA,14,1,"Oñ Joab, o̩ma Ze̩ruaya, ma ka kʼe̩do̩ onu bo̩rʼAbsalom."
2SA,14,2,"Taku Joab fʼone̩ kpe̩ nyi Tekoa, oñ i du onobule̩ kʼi chʼanibeʼka wa, oñ i ka ñw u kakini, Agba, e̩ fʼakpaine̩ che dabe̩ne̩ kʼe̩ deku, e̩ la mʼe̩wñ eku ko nyʼo̩la, o̩ko̩ nagbabʼe̩-i, e̩ ki la dʼekpo kulu o̩la-we̩ n, e̩ ki dabe̩ne̩ kʼonobule̩ kʼi adeku e̩ne̩-wñ ki ku kpo̩kpe̩;"
2SA,14,3,"tak e̩ nyʼugbo onu, kʼe̩ kʼabe̩le̩ ñw u. Abe̩le̩ Joab mʼo̩la le̩ du tʼowñ alu."
2SA,14,4,"Oñ e̩gba kʼonobule̩ Tekoa le̩ ko̩la ñw onu, i lewa fʼeju-wñ bʼane̩ ma, oñ i dojikane̩, i kakini, O onu, te̩ko mi."
2SA,14,5,"Tak onu ka ñw u kakini, E̩wñ ehʼuwe̩? Oñ i dohi kakini, O̩ya ukuo̩ko̩ omi che ochochi, o̩ko̩-mi la leku me̩."
2SA,14,6,"Oñ adu-we̩-i nʼamo̩ma e̩ne̩ke̩le̩ meji, tak ama meji fʼuja ja oko, e̩ne̩ du la do̩mo̩ kʼi aba ma n, ama oka fʼe̩wñ nu ekeji, oñ i mʼu du kpa."
2SA,14,7,"E̩ la go, abo-wñ chaka kwane̩ tʼadu-we̩-i o̩la, oñ ma kakini, E̩ dʼe̩ne̩ ki dʼo̩maye-wñ kpa le̩ wa, kʼa dʼu kpa koji o̩maye-wñ ki kpa, abe̩le̩ i dʼuma e̩do̩ ku ma ño̩ fʼe̩ne̩ ki aje̩ ogu-wñ kpabie̩ ge̩. Abe̩le̩ ma akpa e̩ge̩ una-mi ki bo̩ lu, todu ku ma we etʼe̩bo̩bo̩ one̩ no̩ tane̩ ñw o̩ko̩-mi eju ile̩-i."
2SA,14,8,"Tak onu ka ñw onobule̩ kakini, Lo tʼunyi-we̩ kʼu nañwa ñwu ma e̩wñ ku ma ache ugbo-we̩."
2SA,14,9,"Tak onobule̩ Tekoa le̩ ka ñw onu kakini, Odu-mi O onu udu le̩ ki bʼomi kpai abo unyi ata-mi ma; onu kpai ede-wñki fʼudu n."
2SA,14,10,"Tak onu kakini, E̩ne̩ du kʼi che kʼi kʼo̩laʼka ñw e̩, e̩ mʼu du wʼugbo mi, i ñʼado̩wo̩kadʼuwe̩ ge̩ n."
2SA,14,11,"Tak i kakini, Agba, Onu ki narewa Jihofa O̩jo̩-we̩, todu kʼakpo̩chi kʼi ño̩ kpa e̩wñ du bie̩ ge̩ n, tode̩gba ku ma kpa o̩ma-mi bie̩. Oñ i kakini, Oji Jihofa! Iloji o̩ma-we̩ okate awʼane̩pe̩te̩ n."
2SA,14,12,"Tak onobule̩ le̩ kakini, Agba, o̩ko̩ nagbabʼe̩, e̩ je̩ ñw adu-we̩-i kʼi fʼo̩laʼka ka ñw odu-mi onu-i. Oñ i kakini, Ka waa."
2SA,14,13,"Tak onobule̩ le̩! kakini, I dʼabe̩le̩, e̩wñ chi kʼe̩ fʼe̩wñ abe̩i ñwa nyʼamone̩ O̩jo̩ ta? Todu oji o̩la kʼonu kpa-i dabe̩ne̩ kʼo̩la-wñ i kpa abi, abu kʼonu ma dʼe̩ne̩-wñ kʼi ne tinyo̩ le̩ dabi wʼunyi n."
2SA,14,14,"Todu eku a aku tila, a dab omiofo ki dajʼane̩pe̩te̩, e-ku ma ma neke ño̩ gba ge̩ n; O̩jo̩ la gbʼone̩ iñmi ofofo n, i muda añwa o̩na te̩ kʼe̩ne̩-wñ ku ma fu ne tinyo̩, kʼi we elenyo̩ bʼo̩ te̩ pioo."
2SA,14,15,"Oñ o̩la kʼu lewa aka ñw odu-mi onu-i, chʼutodabu kʼamone̩ nyʼumi okpo: tak adu-we̩-i kakini, Nako̩la ñw onu ta; ikani onu afʼebi kʼadu-wñ bi che."
2SA,14,16,"Todu onu agbo̩, kʼi gba adu-wñ kwef o̩wo̩ e̩ne̩ kʼi neku ekpa omi kpai o̩ma-mi bie̩ bʼef e̩wñ ogu O̩jo̩ te̩."
2SA,14,17,"Tak adu-we̩-i kpibe kakini, Agba, o̩la onu-i ki mud e-ki aje̩ ñw o̩la le̩ mu da; todu alu kʼonuche̩ O̩jo̩ de̩, abe̩le̩ odu-mi onu de̩ ugbo e̩wñ e̩nyo̩ kpai e̩bie̩ne̩ ema: Jihofa O̩jo̩-we̩ ki la dʼugbo-we̩!"
2SA,14,18,"Tak onu dohi oñ i ka ñw onobule̩ le̩ kakini, Agba, e̩ ki dʼe̩wñ du kʼu natʼuwe̩ ene maja ñwu mi n. Tak onobule̩ le̩ kakini, Odumi onu kʼi ka ta."
2SA,14,19,"Tak onu kakini, O̩wo̩ Joab dʼef e̩wñ-i chaka kpai uwe̩? Tak onobule̩ dohi, oñ i kakini, Alu kʼonugo-we̩ deju, O odu-mi onu, e̩ne̩ du neke rida tʼawo̩to̩ abe̩k awohi bʼe̩wñ kʼodu-mi onu ka-i te̩ n; todu adu-we̩ Joab ñwa ñwu mi, owñ la kʼo̩la-i chaka nyʼadu-we̩ alu."
2SA,14,20,"Todu adu-we̩ Joab la fʼe̩wñ-i che kʼo̩la le̩ ki rida. Odu-mi la chenʼibe alu kʼonuche̩ O̩jo̩ nʼibe, kʼi ma e̩wñ du ki dʼile̩."
2SA,14,21,"Tak onu ka ñwu Joab kakini, Go ta, u fʼe̩wñ-i che me̩; todule̩ e̩ nalo, kʼe̩ dʼAbsalom okolobia le̩ wa."
2SA,14,22,"Taku Joab lewa fʼeju bʼane̩ ma, oñ i dojikane̩, i la kadua ñw onu; taku Joab kakini, Eñini-i oñ adu-we̩-i ma ka kʼuwe̩ ali mi eju, odu-mi O onu, owñ chʼabu kʼonu fʼebi kʼadu-wñ bi che."
2SA,14,23,"Taku Joab kwane̩ letu Ge̩shur, oñ i dʼAbsalom wa Je̩rusale̩m."
2SA,14,24,"Tak onu kakini, Je̩ ñw u na tʼunyi e-wñ, kʼi li eju-mi n. Abe̩le̩ Absalom muna tʼunyi e-wñ, i la li eju onu n."
2SA,14,25,"I la nʼe̩ne̩ du oj ane̩ Israe̩l chaka ku ma je̩nyu alifia-wñ dab Absalom n, akwʼadaba e̩re̩-wñ gbogbo wʼakpe̩te̩ oji-wñ i nʼuchalu n."
2SA,14,26,"Oñ e̩gba kʼi fʼiloji-wñ ja, i mʼiloji-wñ du nʼe̩bo̩, e̩ñwa-wñ chʼalu she̩ke̩l o̩gwo̩ko̩, alu kʼonu añwa e̩wñ, o̩do̩ da o̩do̩ da i aja; todu iloji-wñ gbe̩ gbe̩, todule̩ i fʼu ja."
2SA,14,27,Ma la fʼo̩ma e̩ne̩ke̩le̩ me̩ta kpai onobule̩ʼka kʼodu-wñ ko̩ Temar bi ñw Absalom: owñ chʼonobule̩ kʼi chʼuto̩ eju.
2SA,14,28,Oñ Absalom gugu Je̩rusale̩m o̩do̩ meji odukulu; i la li eju onu n.
2SA,14,29,Tak Absalom fuche̩ kpe̩ ado̩ Joab wa kʼi kpe̩rʼonu; i la ko̩ ewʼugbo-wñ. Tak i ño̩ kpe̩ onu keji ge̩; i la je̩ wa n.
2SA,14,30,"Tak i ka ñw abuko̩lo̩-wñ kakini, Me̩ go, oko Joab me̩rʼe-mi, i la chenʼo̩ka barli o̩mo̩; me̩ nyʼo̩mo̩ afʼuna tʼo̩. Abe̩le̩ abuko̩lo̩ Absalom fʼuna tʼoko o̩mo̩."
2SA,14,31,"Taku Joab kwane̩, oñ i lewʼugbo Absalom unyi-wñ, i ka ñw u kakini, E̩wñ chi kʼabuko̩lo̩-we̩ dʼuna tʼoko-mi?"
2SA,14,32,"Oñ Absalom dohi ñwu Joab kakini, Go, omi fʼone̩ kpe̩rʼuwe̩ kakini, Lewa emi kʼu nakpʼe̩ uche̩ nyʼugbo onu, kʼe̩ kakini, E̩wñ chi kʼu kwo Ge̩shur wa? i ma me̩ ñwu mi kʼu gugu o̩mo̩ ta. Todule̩ fai e̩ je̩ ñwu mi li eju onu; i la che̩wñ kʼi nʼudu kʼu fe̩, i ki mʼumi du kpa ke."
2SA,14,33,"Abe̩le̩ Joab lewʼugbo onu oñ i ka ñw u; tak i fʼAbsalom do̩, oñ i wʼugbo onu, i la fʼeju-wñ bʼane̩ ma adojikane̩ o̩gba onu; tak onu dʼalu ko̩ Absalom alu."
2SA,15,1,"Oñ i lewatu ubi le̩ ge̩, kʼAbsalom fʼo̩kogu kpai amanya ñwo̩che jo̩ ñw o̩la-wñ, kpai aboke̩le̩ ooje ku ma fule rʼo̩gba-wñ."
2SA,15,2,"Tak Absalom takpa kwane̩ odudu, oñ i lewa dago ej o̩na alaku. Abe̩le̩ e̩gba kʼe̩ne̩ du nʼo̩la ki dukpe̩ kʼi du wʼugbo onu kʼi ka, tak Absalom nado̩ e̩ne̩ le̩, i aka ñw u kakini, Ewo ugbo e̩ de̩? Tak e̩ne̩ le̩ kakini, Adu-we̩ chʼabo olopu Israe̩l oka."
2SA,15,3,"Tak Absalom naka ñw u kakini, Go, o̩la-we̩ chenyo̩, i la chʼochochi; i muda nʼe̩ne̩ du kʼonu du gugu kʼi gbʼo̩la-we̩ n."
2SA,15,4,"Absalom ño̩ ka kakini, O ma ma du mi chʼakajo̩ ane̩-i, kʼe̩ne̩ du kʼi nʼo̩la abe̩k ajo̩ kʼi nawʼugbo-mi, tak omi ma dale o̩kpakpa!"
2SA,15,5,"Abe̩le̩, e̩gba kʼe̩ne̩ du te me̩rʼu kʼi dojikane̩ ñw u, i fʼo̩wo̩-wñ nadala gwo̩nyʼe̩ne̩ le̩, tak i adʼalu-wñ kʼo̩ alu."
2SA,15,6,Alu le̩ oñ Absalom che kpʼabo Israe̩l du ku ma wʼugbo onu ku ma kajo̩; abe̩le̩ Absalom moji e̩do̩ abo Israe̩l ji.
2SA,15,7,"Oñ i lewatu abu kʼo̩do̩ o̩gbo̩ meji muda, Absalom ka ñw onu kakini, Narodubʼe̩, kʼe̩ je̩ ñwu mi lo tu He̩bro̩n kʼu fʼo̩me̩ oji kʼu da ra ñwu Jihofa."
2SA,15,8,"Todu adu-we̩-i fʼoji da abu kʼu gugu Ge̩shur ojane̩ Siria le̩, kakini, Iche̩wñ ku Jihofa adʼumi dabi wa Je̩rusale̩m ochochi, e̩gbale̩ nare̩ Jihofa."
2SA,15,9,"Tak onu ka ñw u kakini, Lo ke, i ra we̩ kpo̩o̩. Abe̩le̩ i kwane̩, oñ i le tu He̩bro̩n."
2SA,15,10,"Absalom muda fʼabo ku ma tu ane̩ kpe̩rʼamo̩lo̩pu o̩lo̩pu Israe̩l chaka kakini, E̩gba ku me̩ gbʼuko̩la o̩kakachi, ame̩ ki kakini, Absalom fʼonu je̩ He̩bro̩n."
2SA,15,11,"Oñ aboke̩le̩ o̩gwo̩ko̩ ku ma do̩ ma kwo Je̩rusale̩m lebʼAbsalom, ma la le kpai e̩do̩ foo-ma; ma ma e̩wñ du n."
2SA,15,12,"Tak Absalom do̩mo̩ achʼiche̩bo̩ oñ i fʼone̩ kpe̩ ado̩ Ahitofe̩l e̩ne̩ Gilo, kʼi chʼe̩no̩hiala Defid, kwʼewo-wñ, owñ che Gilo. Alu ku ma da nyu Defid le̩ la alonyane̩ me̩; todu amone̩ anana ugbo Absalom alo waa."
2SA,15,13,"Tak onuche̩ʼka lewʼugbo Defid, i kakini, E̩do̩ aboke̩le̩ Israe̩l chaka kwomanyʼAbsalom."
2SA,15,14,"Taku Defid ka ñw abo-wñ chaka ku ma jʼugbo-wñ Je̩rusale̩m kakini. Me̩ kwane̩, kʼa ra; todu i ma dʼabe̩le̩ n e̩ne̩ du ef uwa afʼAbsalom o̩wo̩ n. Me̩ hio̩wane̩ kʼa lo, tode̩gba kʼi arano wa amu wa pio pio, kʼi la kʼe̩bie̩ne̩ bʼuwa ma, kʼi nʼalu o̩kwo̩chageli gwʼewo-i da."
2SA,15,15,"Tak abuko̩lo̩ onu ka ñw onu kakini, Go, o̩la amadu-we̩-i che̩mu ku ma che e̩wñ du kʼodu-mi onu du."
2SA,15,16,"Tak onu ledufu, oñ abunyi-wñ chaka tʼo̩ ubi. Onu la tʼabobule̩ me̩gwa no̩ jʼubi ku ma dejutʼunyi-wñ, amabadu-wñ ma che."
2SA,15,17,"Abe̩le onu ledufu, oñ amone̩ le̩ chaka tʼo̩ ubi; ma la kwodago unyi otitala ewo le̩."
2SA,15,18,"Abuko̩lo̩-wñ chaka le akolo-wñ; abo Ke̩re̩t chaka kpʼabo Pe̩le̩f chaka kpʼabo Gat chaka, owñ chʼone̩ ulo̩gwa ku ma tʼo̩ ubi kwo Gat wa le̩ lale rʼo̩gba onu."
2SA,15,19,"Tak onu ka ñw Itai e̩ne̩ Gat le̩ kakini, E̩wñ chi kʼuwe̩ alebʼuwa? Mudabi, kʼe̩ bʼonu gugu; todu ononojo e̩ che, kpai e̩ne̩ kʼi ño̩ kwʼane̩ omune̩ wa; mudabi tʼe̩gu-we̩."
2SA,15,20,"Abu ki chʼo̩nale̩ anane̩ kʼe̩ wa de̩, omi aje̩ ñw e̩ le tʼemi, tʼemi kpʼawa? abu ki chʼugbo tʼugbo ki tʼumi o̩wo̩ oñ nale-i? Uwe̩ ki mudabi, kʼe̩ la mʼamo̩maye-we̩ ko dabi kpai uwe̩; ufe̩de̩nyo̩ kpai ochochi ki dʼugbo we̩."
2SA,15,21,"Tak Itai dohi ñw onu kakini. Oji Jihofa! kpʼoji onu ge̩! Ugbo du kʼodu-mi onu de̩, dagba i chʼuku, dagba i chʼiñmi, o̩mo̩ oñ adu-we̩-i año̩ de̩ chuu."
2SA,15,22,"Taku Defid ka ñw Itai kakini, Lale ke. Oñ Itai e̩ne̩ Gat le̩ kpʼabo-wñ chaka kpai abimo̩to̩ egini ku ma jʼugbo-wñ chaka mudaba."
2SA,15,23,"Tak abʼane̩ o̩mo̩ chaka nʼomu lile araku, amone̩ le̩ chaka la daba. Onu onugo ño̩ mudaba aji Kidro̩n, tak amone̩ le̩ chaka mudaba ale rʼo̩wo̩ o̩na aje̩tachi."
2SA,15,24,"Me̩ la go, Zedo̩k ño̩ lewa, oñ abo Lifai chaka jʼugbo-wñ, ma la nʼakpati alo O̩jo̩, oñ ma mʼakpati O̩jo̩ du gugu ane̩. Tak Abayata mute̩gu wʼo̩mo̩ gbogbo tak amone̩ lale kwef ewo le̩ chaka."
2SA,15,25,"Tak onu ka ñwu Zedo̩k kakini, Mʼakpati O̩jo̩ du dabi tefewo-i; iche̩wñ ki Jihofa li mi eju, i adʼumi dabi wa ge̩, i año̩ dʼe-le̩ kpʼuña ugugu-wñ ña mi ge̩;"
2SA,15,26,"i muda che̩wñ kʼi ka ñwu mi abe̩i kakini, U nʼuyo̩ efu we̩ n; go, omi de̩, i ki che mi alu du ki nyʼo̩ eju."
2SA,15,27,"Onu ño̩ ka ñwu Zedo̩k atama le̩ kakini, I chʼagane̩ uwe̩ che n? Mudabi tef ewo kpai ure̩do̩, kpʼamo̩ma-we̩ meji manyʼuwe̩, Ahimaaz o̩ma-we, kpai Jonatan o̩ma Abayata."
2SA,15,28,"Go, nakpo̩kpe̩ ugbo ku ma daba omi o̩na aje̩tachi, gbogbo tak u ma alu kʼo̩la ki kwʼugbo we̩ wa de̩."
2SA,15,29,Taku Zedok kpai Abayata ño̩ mʼakpati O̩jo̩ du dabi wa Je̩rusale̩m. Oñ ma kwogugu o̩mo̩.
2SA,15,30,"Taku Defid te̩gu lʼo̩na ate̩gu uwo O̩lif alo̩, i naraku abu kʼi alo; e̩wñ la bʼo̩ oji ma, i tʼe̩re̩ ofo: oñ amone̩ du ku ma jʼugbo-wñ, e̩ne̩ne̩ne̩ne̩-ma dʼe̩wñ bʼoji-wñ ma, ma la nʼaku aro̩ ate̩gu alo."
2SA,15,31,"Tak e̩ne̩ʼka ka ñwu Defid kakini, Ahitofe̩l dʼef abo ku ma dʼalu nyʼe̩ manyʼAbsalom. Taku Defid kakini, O Jihofa, nagbo̩ko̩bʼe̩, mʼohi ku Ahitofe̩l ate̩ rida ibe̩te̩."
2SA,15,32,"Oñ i lewatu, e̩gba ku Defid mute̩gu tʼoji-wñ kpa ugbo ki dojikane̩ ñw O̩jo̩, go Hushai, e̩ne̩ Arki, ledʼowñ awa, afe̩-wñ chʼe̩fana, ikete̩ la dʼoji-wñ."
2SA,15,33,"Taku Defid ka ñw u kakini, Iche̩wñ kʼe̩ le bʼomi, uwe̩ amud adu nʼumi oji."
2SA,15,34,"I muda che̩wñ kʼe̩ mudabi tef ewo, kʼe̩ la ka ñw Absalom kakini, O onu, nachʼadu-we̩; alu kʼu chʼadu ata-we̩ akwoubi, abe̩le̩ nache adu-we̩ fai; tak uwe̩ anʼohi e-we̩ fʼohi kʼAhitofe̩l ate̩ du ñwu mi."
2SA,15,35,"Uwe̩ laño̩ ne̩ Zedo̩k kpai Abayata, amatama le̩, manyʼuwe̩ o̩mo̩ n? Todule̩ i ade̩ kʼe̩wñ du kʼe̩ gbo̩ ef unyi onu, uwe̩ adʼu ka ñwu Zedo̩k kpai Abayata, amatama le̩."
2SA,15,36,"Go, ama nʼamo̩ma-ma mejeji jʼo̩mo̩, owñ chʼAhimaaz o̩ma Zedo̩k kpai Jonatan o̩ma Abayata; e̩wñ du kʼe̩ gbo̩ e̩ fʼuma kpe̩ wʼugbo mi."
2SA,15,37,Abe̩le̩ Hushai onuku Defid lewʼef ewo; Absalom laño̩ lewa Je̩rusale̩m.
2SA,16,1,"Oñ e̩gba ku Defid kpare uwo le̩ pe̩, go Ziba, adu Me̩fibo̩she̩t de kpai owñ, i nʼamo̩ke̩ke̩te̩ meji kʼofidi dʼubi-ma, akala o̩gwo̩ko la jʼoji-ma, kpʼo̩wo̩ achiwebe̩te̩ma e̩gbe̩ ogume̩lu, kpʼe̩ro oli ki de̩ e̩gba o̩lo̩ji ogume̩lu, kpʼaiko omi achiwebe̩te̩ma."
2SA,16,2,"Tak onu ka ñwu Ziba kakini, E̩wñ chʼoji e̩wñ-i? Oñ Ziba kakini, Amo̩ke̩ke̩te̩ chʼutodu kʼabo unyi onu ki tanʼo; akala kpʼe̩roli o̩lo̩ji le̩ la chʼutodu kʼabokolobia ki je̩; oñ omi achiwebe̩te̩ma chʼutodu kʼabo ki fʼuma hia ef aje̩tachi-i añmo̩."
2SA,16,3,"Tak onu kakini, Oñ ugbo o̩ma odu-we̩ de̩? Taku Ziba ka ñw onu kakini, Go, i kwogugu Je̩rusale̩m; todu i kakini, Eñini tak abo unyi Israe̩l adʼo̩fe̩ ata-mi dabiwa ñwu mi."
2SA,16,4,"Tak onu ka ñwu Ziba kakini, Go, e̩wñ du ki chʼe-Me̩fibo̩she̩t le̩ mak uwe̩ ne̩. Taku Ziba kakini, Oji-mi nadu kʼane̩-i; uwe̩ ki li mi eju dee, odu-mi, O onu."
2SA,16,5,"Tak e̩gba kʼonu Defid lewa Bahurim, go, e̩ne̩ke̩le̩ʼka kʼi dʼef o̩lo̩pu unyi So̩l dufu wa, odu-wñ ko̩ Shimeai, o̩ma Ge̩ra; i kwodufu wa, i la nʼina abʼu abu kʼi awa."
2SA,16,6,"Oñ i ne̩ ikpolo okuta aro̩ ñwu Defid, kpʼabuko̩lo̩ onu Defid chaka. Oñ amone̩ le̩ chaka, kpʼamagbiti le̩ chaka, jʼo̩wo̩ awo̩to̩-wñ kpai o̩wo̩ awohi-wñ."
2SA,16,7,"Oñ abu ku Shimeai ka e̩gba kʼi bina le̩ de̩ kakini, Kwemi alo, kwemi alo ke, uwe̩ e̩ne̩ e̩bie̩, uwe̩ e̩nebili!"
2SA,16,8,"Jihofa mʼe̩bie̩ abo unyi So̩l rida dabi wa bʼuwe̩ oji ma me̩, owñ kʼuwe̩ jʼonu koji-wñ le̩; Jihofa la mʼojane̩ le̩ du tef o̩wo̩ Absalom o̩ma-we̩ me̩; e̩ la go, e̩bie̩ne̩-we̩ muda bʼuwe̩ ma me̩, todu kʼuwe̩ chʼe̩ne̩ e̩bie̩."
2SA,16,9,"Tak Abishai o̩ma Ze̩ruaya ka ñw onu kakini, E̩wñ chi kʼoku abia-i abʼodu-mi onu ina? Agba, e̩ je̩ ñwu mi mudaba nyʼo̩mo̩, kʼu mʼu oji bu!"
2SA,16,10,"Tak onu kakini, E̩wñ chʼe-mi kpai ame̩, amo̩ma Ze̩ruaya? Iche̩wñ kʼi abina, ki la chʼabu ku Jihofa ka ñw u kakini, Fi Defid bina; mak e̩ne̩ atene kakini, E̩wñ chi kʼe̩ che abe̩i?"
2SA,16,11,"Taku Defid ka ñwu Abishai kpʼabuko̩lo̩-wñ chaka kakini, Me̩ go ta, o̩ma-mi kʼi kwef ifu-mi, owñ le̩ atene oji-mi; i chʼukpe̩ kʼe̩ne̩ Be̩njamin-i ache tʼe-le̩ le n? Tʼowñ no̩, kʼi nabina waa; todu Jihofa ka ñw u."
2SA,16,12,"Ikani Jihofa afejuwo̩ o̩bata ku ma che mi, ku Jihofa adʼe̩nyo̩ rʼo̩me̩ ñwu mi todu ina kʼi bu eñini."
2SA,16,13,"Abe̩le̩ Defid kpʼabuko̩lo̩-wñ tʼej o̩na alo; oñ Shimeai la le akolo uwo o̩wo̩ʼka-wñ o̩mo̩, oñ i nʼina abʼu alo, i la nʼokuta aro̩ ñw u, i ño̩ nʼebutu akwu."
2SA,16,14,Tak uhia fʼonu kpai amone̩ ku ma jʼugbo-wñ chaka hia oñ ma lewa ugbo ku ma adaba le̩; oñ o̩la-ma ruko o̩me̩.
2SA,16,15,"Oñ Absalom kpʼamone̩ chaka, owñ chʼaboke̩le̩ Israe̩l, lewa Je̩rusale̩m. Ahitofe̩l la dʼugbo-wñ."
2SA,16,16,"Oñ e̩gba ku Hushai, e̩ne̩ Arki, onuku Defid le̩ lewa ugbo Absalom, Hushai ka ñw Absalom kakini, Oji Onu ki gbo kala kala, oji Onu ki gbo kala kala."
2SA,16,17,"Tak Absalom ka ñw Hushai kakini, E̩nyo̩ kʼe̩ che kpʼonuku-we̩ de̩-i? E̩wñ chi kʼe̩ ma lebʼonuku-we̩ n?"
2SA,16,18,"Tak Hushai ka ñw Absalom kakini, O̩da; chai e̩ne̩ ku Jihofa kpai amone̩-i kpai aboke̩le̩ Israe̩l chaka du, e-e̩ne̩ le̩ omi che, oñ ugbo e̩ne̩ le̩ omi la agugu."
2SA,16,19,"Anubile̩ ge̩, e̩ne̩ oñ i dukpe̩ kʼu narʼo̩? I dukpe̩ kʼu nache eju o̩ma-wñ n? Alu kʼu che e̩wñ eju ata-we̩, alu le̩ nache eju-we̩."
2SA,16,20,"Tak Absalom ka ñw Ahitofel kakini, Ka alu kʼe̩ li kʼa che̩."
2SA,16,21,"Tak Ahitofe̩l ka ñw Absalom kakini, E̩ nyʼejefu ugbo amabadu ata-we̩, owñ chʼabo kʼi to̩no̩ jʼubi ku ma dejutʼunyi-wñ; tak abo Israe̩l chaka agbo̩ kʼata-we̩ ahihie̩ne̩ we̩ me̩; tak o̩wo̩ abo du ku ma jʼugbo-we̩ agbiti."
2SA,16,22,Abe̩le̩ ma fʼunyabo fa ñw Absalom ojokunyi le̩; oñ Absalom nyʼejefu ugbo amabadu ata-wñ eju abo Israe̩l chaka.
2SA,16,23,"Ohi Ahitofe̩l du kʼi ate̩ iko le̩ la dabe̩ne̩ kʼone̩ tene ugbo o̩la O̩jo̩; abe̩le̩ ohi du kʼAhitofe̩l te̩ de̩, tʼe̩gba kʼi dʼugbo Defid kpai e-ugbo Absalom ge̩."
2SA,17,1,"Oñ Ahitofe̩l ño̩ ka ñw Absalom kakini, E̩ je̩ ñwu mi fʼaboke̩le̩ icham nyʼo̩gwo̩ko̩ me̩gweji chi fai, kʼu kwane̩ arano Defid odu-i."
2SA,17,2,"Oñ nawa banʼo, abu kʼuhia fʼu hia, e̩gba kʼo̩wo̩-wñ gulo̩, oñ nanyʼo okpo; tak amone̩ du ku ma jʼugbo-wñ ara; u la adʼonu kate kpa,"
2SA,17,3,"taku nakʼamone̩ le̩ chaka dabiwa ñw e̩; e̩ne̩ kate kʼe̩ feiu dee, ma kʼo̩gbo̩dudu amone̩ chaka mudabiwa; oñ amone̩ le̩ chaka ajo̩ kpʼure̩do̩."
2SA,17,4,Oñ o̩la le̩ la nyo̩ Absalom kpʼabogijo Israe̩l chaka eju nana.
2SA,17,5,"Tak Absalom kakini, Me̩ ki fu Hushai, e̩ne̩ Arki le̩ do̩ wa kpo̩fo, kʼa ño̩ gbo̩ e̩wñ kʼi aka ge̩."
2SA,17,6,"Tak e̩gba ku Hushai lewʼugbo Absalom, Absalom kʼo̩la kʼAhitofe̩l ka le̩ ñw u; tak i tene kakini, A che e̩wñ kʼi ka? I ma dʼabe̩le̩ n, uwe̩ ki ka."
2SA,17,7,"Taku Hushai ka ñw Absalom kakini, Alu kʼAhitofe̩l ka le̩ nyo̩ iko-i n."
2SA,17,8,"Hushai ño̩ ka kakini, Uwe̩ chema ata-we̩ kpai abo-wñ, kama chʼamagbiti, e̩do̩-ma la chʼe̩kpa dab ibe̩a efoko ku ma mʼamo̩ma-wñ ko; ata-we̩ la chʼe̩ne̩ ogu, i jʼale̩ ef amone̩ le̩ n."
2SA,17,9,"Go, ugbo kʼi de̩ i maja ef uraʼka me̩, abe̩k o̩fio̩lifio̩ ugboʼka; oñ i awatu, e̩gba kʼiche̩ka ef uma lewane̩ ababa le̩, e̩ne̩ du ki agbʼo̩ akakini, Ma fʼabo ku ma tʼAbsalom ubi kpa kpa me̩-o!"
2SA,17,10,"I la chaka chʼe̩ne̩ kʼe̩do̩-wñ dab e̩do̩ idu, amuyo̩ hioko; todu abo Israe̩l chaka chema kʼata-we̩ chʼagbiti ogu, oñ abo ku ma jʼugbo-wñ chʼo̩ka ogu."
2SA,17,11,"Ama e-ku li de̩ kakini, Kʼama ki kʼabo Israe̩l chaka jo̩ ugbo we̩, akwo Dan gbogbo wa Birshiba, ku ma wewe dab e̩lanyi ohimini; kʼeju-we̩ onugo ki dʼane̩ ef ogu le̩."
2SA,17,12,"Abe̩le̩ tak a awa ke̩re̩bʼo̩ ugbo du kʼa fʼu li, oñ a awa bʼo ma dab eli ki achi bʼane̩ ma; taku tʼowñ, tʼaboke̩le̩ ku ma jʼugbo-wñ, i chaka chʼokate-ma abo̩ n."
2SA,17,13,"I la che̩wñ kʼi ra tef ewoʼka, mak abo Israe̩l chaka akʼiku wa ewo le̩, tak a fʼu fa tef ukpolo, gbogbo taku ma ñʼali okutaʼka kʼi nʼoji omune̩ o̩mo̩ n."
2SA,17,14,"Tak Absalom kpai aboke̩le̩ Israe̩l chaka kakini, O̩la Hushai, e̩ne̩ Arki le̩, nyo̩ tʼe-Ahito̩fe̩l le. Todu Jihofa ñwate̩ kʼi fʼuko̩la e̩nyo̩ e-kʼAhitofe̩l ka le̩ du, todu ku Jihofa ki kʼe̩bie̩ne̩ wa abʼAbsalom ma."
2SA,17,15,"Taku Hushai ka ñwu Zedo̩k kpai Abayata, amatama le̩, kakini, Alu kʼAhitofe̩l ko̩ Absalom kpai abogijo le̩ de̩; alu kʼomi la ko̩ ma e-mi la de̩; oñ i danʼo̩la le̩ aka ñwu ma."
2SA,17,16,"Todule̩ me̩ fʼone̩ kpe̩ piopio, ku me̩ ka ñwu Defid kakini, E̩ ki le̩ ugbo ku ma adaba aji aje̩tachi o̩mo̩ odu-i n, ama alu du ki de̩ e̩ mudaba tʼej ano̩mo̩; tode̩gba ku ma mʼonu kpai amone̩ du ku ma jʼugbo-wñ ko mi."
2SA,17,17,Jonatan kpai Ahimaaz la jo̩ En-roge̩l anede ohi-wñ; oñ imo̩to̩ onobule̩ʼka te̩te̩chʼe̩ne̩ kʼi ajuche̩ rʼuma; taku ma le tekeka ñwu Defid onu; todu ku ma ki we enyʼef ewo tode̩gba kʼamone̩ ali ma.
2SA,17,18,"Imo̩to̩ okolobiaʼka muda fʼuma li, oñ i mudu ka ñw Absalom. Tak abo meji le̩ kwʼo̩mo̩ le piopio, oñ ma lewa unyi e̩ne̩ʼka Bahurim, obuga dʼef ologbo-wñ; oñ ma kpare tʼef uwñ."
2SA,17,19,"Tak onobule̩ o̩mo̩ fʼukpo uro̩na nadala bʼalu obuga le̩ ma, oñ i fʼo̩ka ku ma gwu te̩rʼoji-wñ; abo ki bo̩ la ma n."
2SA,17,20,"Tak abuko̩lo̩ Absalom lewa unyi ugbo onobule̩ le̩; oñ ma kakini, Ugbo Ahimaaz kpai Jonatan jo̩? Tak onobule̩ le̩ ka ñwu ma kakini, Ma le tʼudaba aji omo̩. Tak e̩gba ku ma tejane̩ ma ku ma ma li ma n, ma mudabi tu Je̩rusale̩m."
2SA,17,21,"Oñ i lewatu, abu ku ma le ma, abo meji le̩ kwef obuga dufu, oñ ma nyʼaka ñwu Defid onu, ma ka ñwu Defid kakini, Kwane̩ piopio, kʼe̩ mudaba omi-i, todu alu kʼAhitofe̩l lʼo̩la nyʼuwe̩ de̩."
2SA,17,22,"Taku Defid kwane̩, kpai amone̩ ku ma jʼugbo-wñ chaka, oñ ma mudaba Jo̩rdan. Gbogbo tak ane̩ ki ne̩, e̩ne̩ du bo̩ kʼi ma daba Jo̩rdan ni n."
2SA,17,23,"Oñ e̩gba kʼAhitofe̩l li ka ku ma tʼo̩la kʼi lo le̩ ubi n, i mʼofidi du nʼubi o̩ke̩ke̩te̩-wñ, oñ i kwane̩, i le tʼunyi-wñ, ewo-wñ. I la fʼuko̩ te̩ ñw abo-wñ tak i dʼo̩la-wñ lo̩; oñ i leku, ma la mʼu du ji ef oji ata-wñ."
2SA,17,24,"Oñ Defid lewa Mahanaim. Tak Absalom mudaba Jo̩rdan awa, tʼowñ tʼaboke̩le̩ Israe̩l chaka manyʼowñ."
2SA,17,25,"Absalom la mʼAmasa du chʼonu ogu koji Joab. Amasa le̩ la chʼo̩ma e̩ne̩ʼka kʼodu-wñ ko̩ Itra, e̩ne̩ Ishmae̩l, kʼi le tejefu ugbo Abige̩l, o̩ma Nahash, kʼi chʼo̩maye Ze̩ruaya, iye Joab."
2SA,17,26,Oñ abʼIsrae̩l kpʼAbsalom ruru jo̩ ane̩ Gilead.
2SA,17,27,"Oñ i lewatu, e̩gba ku Defid lewa Mahanaim, Shobi, o̩ma Nahash kʼi de̩ Raba kʼi dʼef amo̩ma Amo̩n, kpai Machir, o̩ma Amie̩l kʼi de̩ Lo-debar, kpai Barzilai e̩ne̩ Gilead kʼi de̩ Rogelim;"
2SA,17,28,"abo le̩ kʼate kpai ucha kpai o̩ka wit kpai barli kpʼomu, kpʼakakpa e̩ro, kpʼe̩gwa, kpʼirere, kpʼe̩wñ omune̩,"
2SA,17,29,"kpʼiño̩, kpʼekpo okuno̩ kpʼame̩wño̩re̩ egini, kpʼomie̩nya okuno̩ ki ma kpo̩chi wa todu Defid kpʼamone̩ ku ma jʼugbo-wñ kʼama ki je̩; todu ma kakini, Ebi la akpa amone̩-i, uhia ahia ma, alugbe̩ la akpa ma, ef aje̩tachi-i."
2SA,18,1,"Taku Defid fʼamone̩ ku ma jʼugbo-wñ kaluka, oñ i mʼamagboji abo icham nyʼo̩gwo̩ko̩ icham nyʼo̩gwo̩ko̩ kpai amagboji ogume̩lu ogume̩lu ko ñwu ma."
2SA,18,2,"Taku Defid je̩ ñw amone̩ ledufu, ukpe̩re̩ta-ma jʼef o̩wo̩ Joab, ukpe̩re̩ta-ma la jʼef o̩wo̩ Abishai, o̩ma Ze̩ruaya o̩maye Joab le̩, oñ ukpe̩re̩ta-ma la jʼef o̩wo̩ Itai e̩ne̩ Gat le̩. Tak onu ka ñw amone̩ le̩ kakini, Omi onugo ñʼadufu kpʼame̩ ge̩."
2SA,18,3,"Ama amone̩ le̩ kakini, Uwe̩ adufu n; todu iche̩wñ kʼa ra, ma anyʼawa eti n; dagba ukpe̩reji wa leku, e-le̩ awʼuma eju n; uwe̩ muda chʼejʼone̩-wa icham nyʼo̩gwo̩ko̩ me̩gwa; todule̩ i me̩ kʼuwe̩ kʼi fʼo̩la mu te̩ ef ewo-i ki nʼugbo kʼe̩ gbutu ñw a."
2SA,18,4,"Tak onu ka ñwu ma kakini, E̩wñ ki nyo̩ tule eju-me̩ e-le̩ nache. Tak onu kwodago ej o̩na alaku le̩, oñ amone̩ chaka dufu alo ogume̩lu ogume̩lu, kpai icham nyʼo̩gwo̩ko̩ icham nyʼo̩gwo̩ko̩."
2SA,18,5,"Tak onu ñwa ñwu Joab kpʼAbishai kpʼItai, kakini, Me̩ che me̩ne̩ me̩ne̩ kpai okolobia le̩, owñ chʼAbsalom, todu mi. Oñ amone̩ gbo̩ alu kʼonu ñwa ñw amagboji le̩ du ugbo o̩la Absalom."
2SA,18,6,Abe̩le̩ amone̩ kwodufu nyʼoko akobo̩ Israe̩l; oñ ma fʼogu le̩ ja efoko Ifraim.
2SA,18,7,"Oñ abuko̩lo̩ Defid gwʼabo Israe̩l dajane̩, uku ki kpa ma o̩jo̩ le̩ tabale, one̩ icham nyʼo̩gwo̩ko̩ ogu ku."
2SA,18,8,Todu ogu le̩ kpatuka bʼoj ane̩ o̩mo̩ chaka ma; oñ efoko le̩ kʼamone̩ mi o̩jo̩ le̩ tʼe-kʼo̩kwo̩chageli ko ma mi le.
2SA,18,9,"Tak Absalom lewa gbajiko kpʼabuko̩lo̩ Defid. Oñ Absalom tanʼimiulu-wñ alo, tak imiulu lʼofe ugbo kʼe̩to̩ oli ok lile gwuji te̩, oji Absalom la gbaji tʼoli ok, oñ i lo̩ko̩li agbagba ojale kpai ane̩ o̩mo̩; imiulu kʼi tanʼo la le owñ."
2SA,18,10,"Oñ e̩ne̩ʼka fʼu li, i la mʼu du ka ñwu Joab kakini, Go, u fʼAbsalom li abu kʼi lokoli e̩to̩ oli ok oka."
2SA,18,11,"Taku Joab dohi ñw e̩ne̩ kʼi ka ñw u kakini, E̩ la go, e̩ fʼu li, e̩wñ chi kʼe̩ ma fʼu gwoda jane̩ o̩mo̩ n? Tak omi ma kʼajifa me̩gwa ñw e̩ manyʼe̩wñ ulagoʼka."
2SA,18,12,"Tak e̩ne̩ le̩ ka ñwu Joab kakini, Dagba u gba ajifa icham nyʼo̩gwo̩ko̩ o̩wo̩-mi-i, nanʼo̩wo̩-mi dala kado o̩ma onu-i n; todu eti-wa gbo̩ abu kʼonu ñwa ñw e̩ kpʼAbishai, kpʼItai, kakini, Nago edʼo̩wo̩ kado Absalom okolobia le̩."
2SA,18,13,"Abe̩k i ma dukpe̩ kʼu fʼuji che nyʼo̩la-mi (e̩wñ du la maja ñw onu n), e̩gbale̩ uwe̩ onugo ma chʼe̩ne̩ agwunyʼumi."
2SA,18,14,"Taku Joab kakini, I nʼugbo kʼu nakpo̩kpe̩ abe̩i ugbo we̩ emi n. Tak i mʼopiolo me̩ta ko nyʼo̩wo̩, oñ i mʼu ko gwunyʼe̩do̩ Absalom, abu kʼi deju lo̩ko̩li o̩la oli ok o̩mo̩."
2SA,18,15,"Tak abokolobia me̩gwa ku ma ne̩ e̩wñ ido̩na ogu Joab donyʼu, oñ ma gwʼAbsalom da jane̩, ma mʼu du kpa."
2SA,18,16,"Taku Joab fʼo̩kakachi fa, oñ amone̩ le̩ mudabi bʼerano abo Israe̩l ubi te̩; todu Joab fʼamone̩ le̩ dahi."
2SA,18,17,"Taku ma mʼoku Absalom du, oñ ma mʼu du rikpolo tef ura lile efoko o̩mo̩, ma la kʼokuta nyʼu gbogbo ki gba dab ugbudu lile. Tak e̩ne̩ne̩ne̩ne̩ abo Israe̩l rale tʼunyabo-wñ."
2SA,18,18,"E̩gba kʼAbsalom deju i la mʼe̩wñ urewa-wñ oka du dago ñw o̩la-wñ, owñ chʼe-ki dago ef o̩go̩ onu le̩; todu i kakini, U nʼo̩ma e̩ne̩ke̩le̩ kʼi aje̩ ñwu ma rewa odu-mi n; oñ i mʼe̩wñ urewa le̩ du rʼodu-wñ onugo. Ma laño̩ dʼodu-wñ ko̩ Urewa Absalom gbogbo tʼeñini."
2SA,18,19,"Tak Ahimaaz o̩ma Zedo̩k kakini, Je̩ ñwu mi fule alo fai, kʼu mʼinabali le̩ du wa ñw onu abu ki Jihofa fʼoji ajo̩-wñ kpa ugbo ame̩nebi-wñ."
2SA,18,20,"Oñ Joab ka ñw u kakini, I nʼugbo kʼuwe̩ anʼinabali lo eñini n, chai o̩jo̩ omune̩ uwe̩ anʼinabali lo; uwe̩ muda anʼinabali du lo eñini n, todabu kʼo̩ma onu leku."
2SA,18,21,"Taku Joab ka ñw e̩ne̩ Kush le̩ kakini, Lo, kʼe̩ fʼe̩wñ kʼe̩ li le̩ ka ñw onu. Oñ e̩ne̩ Kush le̩ dojikane̩ ñwu Joab, oñ i fule alo."
2SA,18,22,"Tak Ahimaaz o̩ma Zedo̩k ño̩ ka ñwu Joab kakini, Agba, alu du ki de̩, e̩ je̩ ñwu mi kʼu ño̩ ra tʼe̩ne̩ Kush le̩ ubi. Taku Joab kakini, E̩wñ chi kʼuwe̩ afule, o̩ma-mi? Abu ki ma nʼinabali ki chʼeju e-we̩ n?"
2SA,18,23,"E̩wñ du ki che̩, e̩ je̩ ñwu mi fule alo. Tak i ka ñw u kakini, Ra lo ke! Tak Ahimaaz fule lʼo̩na egbili, oñ i du e̩ne̩ Kush le̩ o̩gba."
2SA,18,24,"Defid la gugu agbagba alaku meji le̩; oñ e̩ne̩ kʼi adide mute̩gu tʼojokunyi alaku oj aku, tak i chʼeju nyate̩ ago; me̩ la go, e̩ne̩ kate fule awa."
2SA,18,25,"Tak ade aku le̩ dʼomu nyate̩ ka ñw onu. Tak onu kakini, Iche̩wñ ki chʼowñ kate, mak inabali dʼalu-wñ. Oñ e̩ne̩ le̩ fule awa rara, i la me̩ru awa."
2SA,18,26,"Tak ade aku le̩ fʼe̩ne̩ omune̩ li kʼi fule awa; oñ ade aku le̩ kwa do̩ e̩ne̩ ki ade alaku, oñ i kakini, Go, e̩ne̩ kate ño̩ fule awa-i. Tak onu kakini, Owñ ño̩ nʼinabali ge̩."
2SA,18,27,"Tak ade alaku le̩ kakini, Eju-mi ule e̩ne̩ ejodudu dab ule Ahimaaz, o̩ma Zedo̩k. Tak onu kakini, E̩ne̩ e̩nyo̩ de̩, i la anʼinabali e̩nyo̩ wa."
2SA,18,28,"Tak Ahimaaz dudo̩, oñ i ka ñw onu kakini, I ra me̩! Tak i dojikane̩ o̩gba onu, oñ i fʼeju bʼane̩ ma, i kakini, Jihofa, O̩jo-we̩ ki nʼele; owñ kʼi mʼamone̩ ku ma chʼo̩wo̩ nyate̩ akobʼodu-mi onu-i ko nyʼuwa o̩wo̩."
2SA,18,29,"Tak onu kakini, Absalom, okolobia le̩ fa, i ma? Tak Ahimaaz dohi kakini, E̩gba ku Joab fʼadu onu-i kpe̩ wa, owñ chʼomi, u li abu kʼutu lile da o̩mo̩, omi muda ma e̩wñ ki che n."
2SA,18,30,"Tak onu kakini, Lale tʼo̩wo̩ʼka kʼe̩ dago emi. Tak i le tʼo̩wo̩ʼka adago chii."
2SA,18,31,"Me̩ la go, e̩ne̩ Kush le̩ lewa; oñ e̩ne̩ Kush le̩ kakini, Inabali tod odu-mi onu de̩; todu Jihofa fʼache̩ na ñw e̩ eñini ugbo abo du ku ma kwane̩ tʼuwe̩ o̩la."
2SA,18,32,"Tak onu ka ñw e̩ne̩ Kush le̩ kakini, Absalom, okolobia le̩ fa, i raa? Tak e̩ne̩ Kush le̩ dohi kakini, Ame̩nebi odu-mi onu, kpai abo du ku ma kwane̩ tʼuwe̩ o̩la ku ma chʼuwe̩ e̩bie̩ne̩, ama ki de̩ alu kʼokolobia le̩ de̩."
2SA,18,33,"Oñ i gwunyʼonu e̩do̩ tabale, i mute̩gu tef unyi alaku ate̩, i kworaku. Oñ abu kʼi naka alo de̩ kakini, O̩ma-mi Absalom, o̩ma-mi, o̩ma-mi Absalom! I ma chʼomi ku koji we̩, O Absalom, o̩ma-mi, o̩ma-mi."
2SA,19,1,"Oñ ma ka ñwu Joab kakini, Go, onu do̩mo̩ araku, i la adeku Absalom."
2SA,19,2,"Edu ku ma du o̩jo̩ le̩ la mud eku eda ñw amone̩ chaka; todu amone̩ gbo̩ o̩jo̩ le̩ kakini, Onu do̩mo̩ achʼe̩do̩dudu o̩ma-wñ."
2SA,19,3,"Tak amone̩ le̩ chaka muji ye̩ye̩ tef ewo o̩jo̩ le̩, alu kʼanyo̩ amu amone̩ ku ma ra kwef ogu ku ma muji kwʼo̩mo̩ ye̩ye̩."
2SA,19,4,"Tak onu fʼe̩wñ bʼeju-wñ ma oñ onu nʼomu lile akwa kakini, O o̩ma-mi Absalom, O Absalom, o̩ma-mi, o̩ma-mi!"
2SA,19,5,"Taku Joab mugudu wʼef unyi ugbʼonu oñ i kakini, Uwe̩ je̩ ñw anyo̩ fʼeju abuko̩lo̩-we̩ chaka mu eñini, ama la jadu oji-we̩ eñini-i, kpʼoji amo̩ma-we̩ e̩ne̩ke̩le̩, kpʼe-amo̩ma-we̩ onobule̩, kpʼoji amo̩ya-we̩, kpʼoji amabadu-we̩,"
2SA,19,6,"owñ chʼabu ku we̩ fe̩do̩ abo ku ma chulaka we̩, kʼe̩ la chʼulaka abo ku ma fe̩do̩ we̩. Todu uwe̩ ka dufu pee eñini kakini, Amagboji-we̩ kpai abo-we̩ awʼe̩ eju n; todu eñini kide̩ u fʼu ma ka kʼAbsalom ma deju, kʼo̩chaka-wa ma ku eñini, e-le̩ ma nyo̩ we̩ eju nyo̩nyo̩."
2SA,19,7,"Todule̩ fai e̩ kwane̩ kʼe̩ nyʼo̩lo̩fe̩, kʼe̩ ko̩la anye̩do̩ ñw abo-we̩; todu nago̩ Jihofa, kakini, Uwe̩ ma dufu n, i nʼe̩ne̩ kate kʼi ad emi kpʼuwe̩ odu eñini-i n; e-le̩ la abie̩ne̩ ñw e̩ tʼe̩bie̩ne̩ du ki ke̩re̩bʼuwe̩ akwo o̩jo̩ okolobia-we̩ gbogbo wʼifai le."
2SA,19,8,"Tak onu kwane̩, oñ i kwogugu alaku. Taku ma mudu ka ñw amone̩ le̩ chaka kakini, Go, onu kwogugu alaku me̩. Tak amone̩ le̩ chaka wʼo̩gba onu o̩mo̩. E̩ne̩ne̩ne̩ne̩ abo Israe̩l la rale tʼunyabo e-wñ e̩gba le̩ me̩."
2SA,19,9,"Oñ amone̩ le̩ jo̩ agwajo̩ nʼo̩la-ma ugbo du ef o̩lo̩pu o̩lo̩pu Israe̩l chaka, ma kakini. Onu mʼuwa gba bʼef o̩wo̩ ame̩nebi-wa te̩, i laño̩ jadu wa kwef o̩wo̩ abo Filistia; fai i la ra kwʼojane̩-i bʼAbsalom te̩ me̩."
2SA,19,10,"Absalom, kʼa fʼekpo ba tʼo̩ oji kʼi jʼonu-wa, la leku ef ogu. Todule̩ fai, e̩wñ chi ki ma nʼo̩la onu edu dabiwa ku me̩ ka ge̩ n?"
2SA,19,11,"Taku Defid onu fʼuche̩ kpe̩ ru Zedo̩k kpʼAbayata, amatama, kakini, Me̩ ko̩la ñw abogijo Juda kakini, E̩wñ chi ku me̩ dʼubi otitala ugbo onu edu dabiwʼunyi-wñ ke? abu kʼuko̩la abo Israe̩l chaka kwotʼonu eti, ka ku ma adʼu wʼunyi-wñ."
2SA,19,12,"Ame̩ chʼamo̩maye-mi, me̩ chʼachiku-mi kpai o̩re̩la-mi; todule̩ e̩wñ chi kʼame̩ chʼabo ubi otitala ki adʼonu dabiwa?"
2SA,19,13,"Me̩ naka ñw Amasa kakini, Uwe̩ ño̩ chʼachiku-mi, kpai o̩re̩la-mi n? O̩jo̩ ki fʼabe̩le̩ che ñwu mi, kpai e-ki tʼe-le̩ le ge̩, iche̩wñ ku we̩ ma mud onu abogu o̩gba-mi e̩gu Joab pioo n."
2SA,19,14,"Oñ i gu aboke̩le̩ Israe̩l chaka o̩la che̩, dab e̩ne̩ kʼe̩do̩-ma chʼe-e̩ne̩ kate: abe̩le̩ ma fʼone̩ kpe̩rʼonu kakini, Mudabiwa, uwe̩ kpai abuko̩lo̩-we̩ chaka."
2SA,19,15,"Abe̩le̩ onu mudabiwa, oñ i lewa eti Jo̩rdan. Tak abo Juda lewa Gilgal ku ma nyʼaledʼonu, ku ma dʼonu daba Jo̩rdan wa."
2SA,19,16,"Taku Shimeai, o̩ma Gera e̩ne̩ Be̩njamin le̩ kʼi chʼabo Bahurim hio̩-wane̩ wa, oñ i gwo̩ru wa ef aboke̩le̩ Juda kʼi ledʼonu Defid."
2SA,19,17,"Aboke̩le̩ Be̩njamin icham nyʼo̩gwo̩ko̩ la jʼugbo-wñ manyu Ziba, adu abunyi So̩l le̩ kpai amo̩ma-wñ me̩gwe̩lu, kpai amadu-wñ ogu manyʼowñ ge̩; oñ ma gwo̩ko refu Jo̩rdan ku ma wʼo̩gba onu."
2SA,19,18,"Oñ o̩ko̩ ki ako abo unyi onu daba, ki ñʼache alu ki nyʼonu eju, nalelo lewa. Taku Shimeai, o̩ma Gera, lewa bʼane̩ ma o̩gba onu, e̩gba kʼi ache ki daba Jo̩rdan wa."
2SA,19,19,"Oñ i ka ñw onu kakini, Odu-mi ki lʼudu rʼumi n, e̩ ki la libekadʼudu kʼadu-we̩ fe̩ o̩jo̩ kʼodu-mi onu kwo Je̩rusale̩m le̩ n, todu kʼonu ki we edʼu tʼe̩do̩."
2SA,19,20,"Todu adu-we̩-i chema ka kʼi dure. Todule̩ go, eñini-i omi chʼe̩ne̩ ejodudu ef abo unyi Jose̩f chaka kʼi lewa ledo odu-mi onu."
2SA,19,21,"Ama Abishai, o̩ma Ze̩ruaya, dohi, kakini, Ma adu Shimeai kpa tod e̩wñ-i n? Todabu kʼi fʼina bu e̩ne̩ ku Jihofa fʼekpo ba tʼo̩ oji n?"
2SA,19,22,"Taku Defid kakini, E̩wñ chʼe-mi kpai ame̩, amo̩ma Ze̩ruaya, kʼame̩ achʼame̩no̩la-mi eñini-i? Ma ñʼadu e̩ne̩ du kpa oj ane̩ Israe̩l eñini-i? Todu, omi ma ka kʼonu Israe̩l omi che eñini?"
2SA,19,23,"Oñ onu ka ñwu Shimeai kakini, Uwe̩ aku n. Tak onu fu go̩ ñw u."
2SA,19,24,"Me̩fibo̩she̩t, o̩ma So̩l, ño̩ gwo̩ru wa aledo onu; i la gwʼe̩re̩-wñ n, i la ñwʼilagba-wñ che n, i la fʼe̩wñ o̩la-wñ gwe̩ n, akwo o̩jo̩ kʼonu kwʼo̩mo̩ le gbogbo wʼo̩jo̩ ki dabiwa unyi kpai ure̩do̩."
2SA,19,25,"Oñ i lewatu, e̩gba kʼi lewa Je̩rusale̩m kʼi ledʼonu, kʼonu ka ñw u kakini, E̩wñ chi kʼe̩ ma lebʼumi n, Me̩fibo̩she̩t?"
2SA,19,26,"Tak i dohi kakini, Odu-mi, O onu, adu-mi fʼumi gwo̩gwo̩. Todu adu-we̩-i kakini, Nadʼo̩fidi nʼubi o̩ke̩ke̩te̩-mi, kʼu tanʼo lebʼonu, todabu kʼadu-we̩-i chʼe̩no̩lo̩."
2SA,19,27,Ulu i la bumʼadu-we̩-i ñw odu-mi onu. Odu-mi onu muda dab onuche̩ O̩jo̩: todule̩ e̩ nache e̩wñ ki nyʼuwe̩ eju.
2SA,19,28,Todu abo unyi ata-mi chaka jo̩ dab oku one̩ eju odu-mi onu-i; i chaka dʼabe̩le̩ uwe̩ mʼadu-we̩-i du gugu ef abo ku ma je̩ e̩wñ oj itebulu-we̩ onugo. Todule̩ ugbo i ño̩ nʼugbo kʼu naraku ñw onu ge̩?
2SA,19,29,"Tak onu ka ñw u kakini, E̩wñ chi kʼe̩ ño̩ dʼo̩la-we̩ le̩ wane̩ aka ge̩? U kakini, Uwe̩ kpai Ziba ki fʼane̩ le̩ kpe̩."
2SA,19,30,"Taku Me̩fibo̩she̩t ka ñw onu kakini, I-i, je̩ ñw u mʼo̩gbo̩dudu-wñ ko, abu kʼodu-mi onu lewa unyi-wñ onugo kpai ure̩do̩."
2SA,19,31,"Oñ Barzilai, e̩ne̩ Gilead, gwo̩ru kwo Rogelim wa; owñ kpʼonu kpe̩re̩ daba Jo̩rdan, todu kʼi chʼahite̩-wñ daba Jo̩rdan wa."
2SA,19,32,"Barzilai la chʼogijo nana, o̩do̩-wñ chʼo̩gbo̩ me̩le̩; owñ la nʼuje̩wñ kʼonu a je̩ abu kʼi de̩ Mahanaim; todu Barzilai chʼanana tabale."
2SA,19,33,"Oñ onu ka ñwu Barzilai kakini, Wa, kʼe̩ daba kpʼomi, kʼe̩ manyʼumi Je̩rusale̩m kʼu nanʼe̩."
2SA,19,34,"Oñ Barzilai ka ñw onu kakini, O̩do̩ udeju-mi bʼo̩jo̩ mʼonu? kʼomi ate̩gu lebʼonu nyi Je̩rusale̩m?"
2SA,19,35,Eñini-i o̩do̩-mi la chʼo̩gbo̩ me̩le̩; omi ma ojoji e̩nyo̩ kpai e̩bie̩ne̩ ge̩? Adu-we̩-i ama urinyo̩ e̩wñ kʼu naje̩ abe̩k e̩wñ kʼu nañmo̩ ge̩? Omi neke gbʼomu eli kʼaboke̩le̩ kpai abobule̩ ako̩? Todule̩ e̩wñ chi kʼadu-we̩-i ñʼachʼadu anʼodu-mi onu oji ta?
2SA,19,36,"E-ki dʼadu-we̩-i e̩do̩ kate chʼedaba Jo̩rdan-i kpʼonu, e̩wñ chi kʼonu arʼumi o̩me̩ abe̩i todu e-le̩?"
2SA,19,37,"Agba, e̩ je̩ ñw adu-we̩-i kʼi mudabi, todu kʼu ku ef ewo e-mi onugo, ugbo ojinoji ata-mi kpai e-iye-mi. E̩ la go, adu-we̩ Chim-ham de̩; je̩ kʼowñ ki mudaba lebʼodu-mi onu; tak e̩ chʼe̩wñ du ki rʼe̩ eju ñw u."
2SA,19,38,"Tak onu dohi kakini, Chim-ham adaba lebʼumi, e̩wñ du ki la rʼuwe̩ eju, nache ñw u; adu du ki la dʼuwe̩ e̩do̩ kʼe̩ dʼu nʼumi oji nane̩ ñw e̩."
2SA,19,39,"Tak amone̩ le̩ chaka mudaba Jo̩rdan, onu ño̩ mudaba: tak onu dʼalu kalu Barzilai, oñ i kadua ñw u; taku Barzilai mudabi tʼe̩gu-wñ."
2SA,19,40,"Abe̩le̩ onu mudaba nyi Gilgal, Chimham la mudaba kpʼowñ. Abo Juda chaka la dʼonu daba wa, kpai ukpe̩reji abo Israe̩l ge̩."
2SA,19,41,"Me̩ la go, aboke̩le̩ Israe̩l chaka lewʼugbo onu oñ ma ka ñw onu kakini, E̩wñ chi kʼamo̩maye-wa, aboke̩le̩ Juda, mʼuwe̩ ji? ku ma la mʼonu kpai abunyi-wñ ko daba Jo̩rdan wa, kpai aboke̩le̩ Defid chaka manyʼowñ?"
2SA,19,42,"Tak aboke̩le̩ Juda chaka dohi ñw aboke̩le̩ Israe̩l kakini, Todabu kʼonu chʼefu-wa anane̩. E̩wñ chi kʼo̩la-i abi me̩ eju? I nʼe̩wñ re kʼonu la ñw a je̩? Abe̩k i dʼe̩wñʼka chʼuwa ele?"
2SA,19,43,"Tak aboke̩le̩ Israe̩l dohi ñw aboke̩le̩ Juda kakini, Awa chenʼukpe̩ me̩gwa ef onu, a ño̩ nʼe̩wñ ugbo Defid tʼame̩ le; todule̩ e̩wñ chi ku me̩ chʼe̩de̩te̩-wa, ku me̩ ma gbʼalu-wa ejodudu taku me̩ dʼonu wa dabiwa-in? Oñ o̩la aboke̩le̩ Juda chʼo̩ko̩ko̩ tʼo̩la aboke̩le̩ Israe̩l le."
2SA,20,1,"Oñ e̩nebiliʼka wa gbajiko o̩la le̩ o̩mo̩, odu e̩ne̩ le̩ ko̩ Shiba, o̩ma Bikri, e̩ne̩ Be̩njamin i che. Tak e̩ne̩ le̩ fʼo̩kakachi fa, oñ i kakini,"
2SA,20,2,"Abe̩le̩ aboke̩le̩ Israe̩l chaka kwobo̩ Defid ubi te̩, oñ ma kwo tu Shiba o̩ma Bikri ubi; abo Juda muda manyʼonu-ma, akwo Jo̩rdan gbogbo wa Je̩rusale̩m."
2SA,20,3,"Abe̩le̩ Defid lewʼunyi-wñ Je̩rusale̩m; tak onu mʼabobule̩ me̩gwa ku ma chʼamabadu-wñ le̩ ko, owñ chʼabo kʼi tʼuma no̩ jʼubi ku ma dejutʼunyi, oñ i ko ma jʼef o̩wo̩ one̩, owñ la nʼuje̩wñ-ma ku ma aje̩, i muda nyʼejefu ugbo ma n. Abe̩le̩ ma fʼuma dahi jʼejefu gbogbo mʼo̩jo̩ uku-ma, ma kwojo̩ dab amo̩yaukuo̩ko̩."
2SA,20,4,"Tak onu ka ñw Amasa kakini, E̩ fʼaboke̩le̩ Juda do̩ jeju ñw mi gbogbo tak o̩jo̩ me̩ta ki jo̩, eju-we̩ onugo ki la dʼane̩."
2SA,20,5,Abe̩le̩ Amasa le nyʼadʼabo Juda jeju; i muda kpo̩kpe̩ tʼiko ku ma da ñw u le.
2SA,20,6,"Taku Defid ka ñw Abishai kakini, Fai taku Shiba, o̩ma Bikri, achʼuwa e̩bie̩ne̩ tʼe-kʼAbsalom che wa le; e̩ mʼabuko̩lo̩ odu-we̩-i ko, kʼe̩ ranʼo, tode̩gba kʼi alo tef ewo ki nʼaku, kʼi la kwo bʼuwa eju te̩."
2SA,20,7,"Tak abo Joab ledufu atʼo̩ ubi kpai abo Ke̩re̩t kpai abo Pe̩le̩t kpai ame̩nugbiti chaka; oñ ma kwo Je̩rusale̩m dufu ku ma rano Shiba, o̩ma Bikri le̩."
2SA,20,8,"E̩gba ku ma lewa ugbo okuta lile ki de̩ Gibeo̩n, Amasa lewa de kpai ama. Joab la kʼe̩wñ ogu-wñ bʼo̩la ma, e̩wñ lʼago-wñ de, oñ o̩kwo̩chageli tunyʼako-wñ ji mʼago-wñ; oñ abu kʼi dufu alo i muwo̩ tane̩."
2SA,20,9,"Taku Joab ka ñw Amasa kakini, E̩ raa, o̩maye-mi? Taku Joab nʼo̩wo̩-wñ awo̩to̩ gwo̩nyʼilagba Amasa kʼi dʼalu kʼalu-wñ."
2SA,20,10,"Amasa la nyeti o̩kwo̩chageli ki dʼo̩wo̩ Joab le̩ n; abe̩le̩ i fʼu ro̩nyʼu o̩la, oñ ifi-wñ mu dajʼane̩, i laño̩ dabi dʼu gwunyʼu ge̩ n; tak i leku."
2SA,20,11,"Okolobia Joab oka la dago kpenyʼoku-wñ o̩mo̩, kʼi ka kakini, E̩ne̩ ki Joab chenyʼo̩ eju, kpai e̩ne̩ kʼi chʼe̩ne̩ Defid, i ki tu Joab ubi."
2SA,20,12,"Amasa la dachi ef e̩bie̩-wñ ajilo̩ku oj ikpadala o̩mo̩. Tak e̩gba kʼe̩ne̩ le̩ li kʼamone̩ kwodago jo̩, i mʼoku Amasa du bʼoj ikpadala te̩ tef oko, i la mʼe̩wñ o̩laʼka ko bʼo ma, owñ chʼabu kʼi li ka kʼe̩ne̩ du kʼi lewʼugbo-wñ kwodago."
2SA,20,13,"E̩gba ku ma mʼu du bʼoj ikpadala te̩, amone̩ le̩ chaka daru Joab ubi, ku ma rano Shiba, o̩ma Bikri."
2SA,20,14,"Oñ i lale gu o̩lo̩pu o̩lo̩pu Israe̩l du wa Ebe̩l; kpai Be̩t-maaka, kpʼabo Beri chaka, tak ama le̩ kʼo̩la-ma jeju, oñ ma ño̩ tʼo̩ ubi."
2SA,20,15,"Taku ma lewa kpala nyu Shiba, Ebe̩l e-Be̩t-maaka, oñ ma fʼike̩te̩ gba dago o̩la ewo le̩ dab uwo, i gbadago ef o̩kpe̩-wñ; tak amone̩ du ku ma jʼugbo Joab dʼe̩wñ nu o̩do̩ le̩ ku ma gʼu lo̩."
2SA,20,16,"Tak onobule̩ʼka ki nʼibe ef ewo le̩ kwado̩ ma, kakini, Neti, neti; o̩ko̩ nagbabʼuwe̩, me̩ ka ñwu Joab kakini, Te̩ me̩rʼemi kʼu nako̩la ñw e̩."
2SA,20,17,"Tak i te̩ me̩rʼu; oñ onobule̩ le̩ kakini, Uwe̩ che Joab? Oñ i dohi kakini, Omi de̩. Tak onobule̩ le̩ ka ñw u kakini, E̩ nanetirʼo̩la adu-we̩ onobule̩-i. Oñ i dohi kakini, Nagbo̩."
2SA,20,18,"Tak onobule̩ le̩ ko̩la kakini, Ma te̩taka kwʼigbelegbele kakini, Ma anyʼEbe̩l atene chuu: abe̩le̩ taku ma kpoji o̩la."
2SA,20,19,Tak omi dʼef abo ure̩do̩ kpai abo ku ma chubi O̩jo̩ Israe̩l; uwe̩ tene kʼe̩ kpʼewo kpai iye bie̩ Israe̩l; e̩wñ chi kʼe̩ neku ekʼe̩wñ ogu Jihofa mi?
2SA,20,20,"Taku Joab dohi kakini, E-le̩ ki me̩ru mi n, e-le̩ ki me̩ru mi n, kʼomi ki kʼe̩wñ mi abe̩k ekpʼo̩ bie̩."
2SA,20,21,"I chʼabe̩le̩ o̩la-i de̩ n; ama e̩ne̩ ka kʼi chʼabo ane̩ uwo Ifraim, kʼodu-wñ ko̩ Shiba o̩ma Bikri, dʼo̩wo̩ nyate̩ chagwunyu onu, owñ chʼachagwunyu Defid; me̩ dʼowñ kate dufu wa, tak u nakwo bʼewo-i te̩. Tak onobule̩ le̩ ka ñwu Joab kakini. Go, ma adʼoji-wñ rikpolo lʼoj o̩do̩ ñw e̩."
2SA,20,22,"Tak onobule̩ le̩ nyʼugbo amone̩ le̩ chaka ibe ibe. Oñ ma fʼoji Shiba, o̩ma Bikri, ko̩da, ma la mʼu du rikpolo tʼo̩do̩da ñwu Joab. Tak i fʼo̩kakachi-wñ fa, oñ ma muchi kwʼewo le̩, e̩ne̩ne̩ne̩ne̩ le tʼunyabo-wñ. Oñ Joab mudabiwa Je̩rusale̩m ugbo onu."
2SA,20,23,"Joab la chʼonu abogu Israe̩l chaka. Oñ Be̩naya, o̩ma Jiho̩yada chʼagboji abo Ke̩re̩t kpai abo Pe̩le̩t;"
2SA,20,24,Adoram la chʼagboji amilebula; oñ Jiho̩shafat o̩ma Ahilud chʼako̩takada iko iko e̩wñ;
2SA,20,25,Shefa la chʼako̩takada; Zedo̩k kpai Abayata chʼamatama;
2SA,20,26,"Ira, abo Jair, la chʼe̩ne̩ ki tʼo̩gba ef abo ku ma che e̩wñ ñwu Defid."
2SA,21,1,"Ukpo̩ta la kpa o̩do̩ me̩ta aro̩ne aro̩ne adiko Defid, oñ Defid tene eju Jihofa. Taku Jihofa kakini, Todu So̩l i che, kpai tod unyi-wñ ki chʼe̩bie̩ e̩bie̩, todabu ki fʼabo Gibeo̩n kpa rinyo̩."
2SA,21,2,"Tak onu fʼabo Gibeo̩n do̩ wa, abo Gibeo̩n le̩ la dʼef amo̩ma Israe̩l in, chai e̩bo̩bo̩ abo Amo̩r ma che; amo̩ma Israe̩l muda fu go̩ ñwu ma; So̩l la feju kʼi kpa ma rinyo̩ ef ogu eja-wñ tod amo̩ma Israe̩l kpai Juda."
2SA,21,3,"Oñ Defid ka ñw abo Gibeo̩n kakini, E̩wñ nache ñwu me̩? E̩wñ nache ki abʼe̩wñ le̩ ma, kʼame̩ ki kadua ñw e̩wñ ogu Jihofa-i?"
2SA,21,4,"Taku abo Gibeo̩n ka ñw u kakini, I la chʼo̩la ajifa kpai o̩jamalia tʼagbagba-wa kpai So̩l in, kpʼabunyi-wñ n; i laño̩ dukpe̩ e-wa kʼa dʼone̩ kpa Israe̩l in. Tak i kakini, E̩wñ ku me̩ ka e-le̩ nache ñwu me̩."
2SA,21,5,"Taku ma ka ñw onu kakini, E̩ne̩ ki fʼuwa lie̩ kʼi laño̩ fʼe̩wñ ñwa nyʼuwa, ku ma fʼuwa kpo̩lʼo kʼa we̩ ebo̩ alo̩me̩ Israe̩l chaka,"
2SA,21,6,"je̩ ñwu ma mʼaboke̩le̩ mebie ef amo̩ma-wñ e̩ne̩ke̩le̩ ko ñw a, kʼa ako ma lo̩ ñwu Jihofa, Gibea e-So̩l, e-ku Jihofa du le̩. Tak onu kakini, Nako ma ñwu me̩."
2SA,21,7,"Onu muda do̩wo̩mo̩ Me̩fibo̩she̩t, o̩ma Jonatan o̩ma So̩l le̩, todu ego̩ Jihofa kʼi tʼagbagba ma, owñ chʼagbagba Defid kpai Jonatan, o̩ma So̩l le̩."
2SA,21,8,"Oñ onu mʼamo̩me̩ne̩ke̩le̩ meji ku Rizpa, kʼi chʼo̩ma onobule̩ Aya, bi ñwu So̩l ko̩, owñ chʼArmoni kpai Me̩fibo̩she̩t, kpai amo̩me̩ne̩ke̩le̩ Maikal o̩ma So̩l me̩lu, owñ chʼe-kʼi bi ñw Adriel o̩ma Barzilai abo Me̩holat le̩."
2SA,21,9,"Oñ i mʼuma ko nyʼabo Gibeo̩n o̩wo̩. Taku ma ko ma lo̩ oj uwo o̩gba Jihofa, oñ amamebie lewane̩ e̩gbakate. Ma la ko ma kpa iko ku ma kpa e̩wñ oko, e̩gba ejodudu-wñ e̩gba ku ma chane̩ ekpa o̩ka barli."
2SA,21,10,"Taku Rizpa, o̩ma onobule̩ Aya le̩, mʼe̩gbanukpo ko, oñ i fʼu nadala ñw o̩la-wñ jʼoji okuta, akwo uchane̩ iko ku ma kpa e̩wñ oko le̩ gbogbo tak omi kwʼojale wa danyʼu; i la je̩ ñw ame̩we̩ ojale ku ma ñmi oji-wñ o̩ro̩ka n, kpʼame̩wñ iñmi odu n."
2SA,21,11,"Taku ma mʼe̩wñ ku Rizpa, o̩ma Aya kʼi chʼabadu So̩l che le̩ du ka ñwu Defid."
2SA,21,12,"Taku Defid nyʼamʼachiku So̩l kpai Jonatan o̩ma-wñ ko bʼo̩wo̩ abo Jebe̩sh-gilead te̩, ama la chʼabo ku ma mʼachiku-ma ji kwo oj ikpadala Be̩t-shan, iko kʼabo Filistia fu So̩l kpa Gilboa."
2SA,21,13,Oñ i mʼachiku So̩l kpʼachiku Jonatan o̩ma-wñ ko kwʼo̩mo̩ wa: taku ma fʼachiku abo ku ma ko lo le̩ re.
2SA,21,14,Taku ma kʼachiku So̩l kpai achiku Jonatan wa ji Zela oj ane̩ Be̩njamin ef ojinoji Kish ata-wñ. Ma la fʼe̩wñ du kʼonu ñwa ñwu ma che. Ubi le̩ tak O̩jo̩ gbʼologu todu ane̩ le̩.
2SA,21,15,"Tak abo Filistia ño̩ kʼogu bʼabo Israe̩l; oñ Defid mugwo̩ru le, abuko̩lo̩-wñ la manyʼu, oñ ma bʼabo Filistia ja. Tak uba muda ju Defid e̩do̩;"
2SA,21,16,"oñ Ishbibe̩nob, kʼi de̩ ef amo̩ma akachi le̩, uwoji o̩kwo̩-wñ tʼe̩bo̩ me̩gweji le, alu ku ma ñwa ihio̩, e̩wñ ido̩na ogu kʼi ji mʼo̩la chʼetito̩, oñ i nʼibe ka kʼi adu Defid kpa."
2SA,21,17,"Ama Abishai o̩ma Ze̩ruayo, te̩ mʼo̩, i la dʼe̩wñ gwo e̩ne̩ Filistia le̩, oñ i mʼu du kpa. Tak aboke̩le̩ Defid fu go̩ ñw u kakini, Uwe̩ ñʼadufu nyʼokogu kpai awa ge̩ n, tode̩gba kʼe̩ fʼe̩mu Israe̩l kpalu."
2SA,21,18,"Oñ i lewatu ubi le̩ ge̩, kʼogu ño̩ chi ñwu ma kpʼabo Filistia Go̩b. Taku Sibe̩kai, e̩ne̩ Husha, du Saf kʼi dʼef amo̩ma akachi le̩ kpa."
2SA,21,19,"Tak ogu ño̩ chi ñwu ma kpʼabo Filistia Go̩b ge̩; oñ E̩lhanan, o̩ma Jare-origim, e̩ne̩ Be̩tle̩he̩m, du Golayat e̩ne̩ Gat kpa, oli o̩kwo̩-wñ dab oli idabo."
2SA,21,20,"Tak ogu ño̩ chi Gat ugbo kʼe̩ne̩ʼka kʼi gbo̩gba tabale de̩, o̩wo̩-wñ du chenʼo̩mo̩wo̩ me̩fa, e̩re̩-wñ du la nʼo̩me̩re̩ me̩fa, aluka-wñ du chʼogu nyoke me̩le̩; i laño̩ chʼe̩ne̩ ku ma bi ñw akachi le̩."
2SA,21,21,"Tak e̩gba kʼi fʼIsrae̩l bina, Jonatan o̩ma Shimei, o̩maye Defid, mʼowñ du kpa."
2SA,21,22,Ma fʼabo me̩le̩-i bi ñw akachi le̩ Gat; oñ ma lewane̩ o̩wo̩ Defid kpai o̩wo̩ abuko̩lo̩-wñ.
2SA,22,1,"Taku Defid kʼo̩la eli-i ñw Jihofa, o̩jo̩ ku Jihofa mʼowñ gba kwef o̩wo̩ ame̩nebi-wñ chaka kpai kwef o̩wo̩ So̩l."
2SA,22,2,"Oñ i kakini,"
2SA,22,3,"O̩jo̩, okuta-mi, owñ nachubiyʼo̩,"
2SA,22,4,"Nakwado̩ Jihofa kʼi dukpe̩ ku ma je̩nyʼu,"
2SA,22,5,"Todu akpoli e-uku lʼumi daka,"
2SA,22,6,"iku o̩jegu chewenyʼumi,"
2SA,22,7,Udo̩ Jihofa ef o̩pe̩cha-mi;
2SA,22,8,"Tak ile̩ kwomiejo, i la ga ligaliga;"
2SA,22,9,"odudu kwef iñmo̩-wñ dufu tʼate̩,"
2SA,22,10,"I ño̩ fʼefojale efojale hiwane̩, tak i mugwo̩ru wa;"
2SA,22,11,"I la tanʼiche̩rub ale, i la wu;"
2SA,22,12,"I la je̩ ñw e̩chubi mud ala ala ki lʼo daka,"
2SA,22,13,Ane̩ ki mune̩ o̩gba-wñ
2SA,22,14,"Uko̩la Jihofa chʼakpabana kwʼefojale,"
2SA,22,15,I la kʼo̩fa-wñ kpuche̩ dufu oñ i fʼuma kpatuka;
2SA,22,16,"Tak ugbo unefu ohimini kwotejugede,"
2SA,22,17,"I fʼuche̩ kpe̩ kwʼatate̩, i mʼumi du,"
2SA,22,18,"I gba mi bʼo̩wo̩ e̩nebi-mi ki gbiti te̩,"
2SA,22,19,Ma lewa bʼumi ma o̩jo̩ uchobi-mi;
2SA,22,20,I ño̩ du mi dufu tef uña ki nʼabe̩;
2SA,22,21,Jihofa fʼo̩me̩ ra ñw mi alu kʼo̩kpakpa-mi de̩;
2SA,22,22,"Todu omi fʼo̩na o̩na Jihofa de me̩,"
2SA,22,23,"Todu oji ajo̩-wñ kʼi ka jʼo̩gba-mi chaka,"
2SA,22,24,U laño̩ chʼe̩ne̩ ogbolo o̩gba-wñ;
2SA,22,25,"Todule̩ Jihofa mʼakoji-wñ du ñw mi alu kʼo̩kpakpa-mi de̩,"
2SA,22,26,Uwe̩ añʼe̩numo̩la ka kʼuwe̩ chʼe̩numo̩la;
2SA,22,27,Uwe̩ añʼe̩ne̩ ki de̩ yaala ka kʼuwe̩ de̩ yaala;
2SA,22,28,"Uwe̩ la ajadu ame̩no̩bata,"
2SA,22,29,"Todu uwe̩ chʼagege-mi, O Jihofa;"
2SA,22,30,"Todu lugbo we̩ omi rale gu ef udala du,"
2SA,22,31,I chʼe-O̩jo̩—o̩na-wñ mufu;
2SA,22,32,Todu e̩ne̩ chʼO̩jo̩ ki ma che Jihofa n?
2SA,22,33,"O̩jo̩ chʼaku-mi ki gbiti,"
2SA,22,34,"I aje̩ ñw e̩re̩-mi le̩ dab e̩re̩ e̩labikolo,"
2SA,22,35,"I ako̩ o̩wo̩-mi ogu e̩ja,"
2SA,22,36,"Uwe̩ laño̩ mʼugbe̩yo̩ ujadu-we̩ du ñw mi me̩,"
2SA,22,37,"Uwe̩ je̩ ñw ugbo kʼe̩re̩-mi atane ki nabe̩,"
2SA,22,38,"U ranʼame̩nebi-mi, oñ u fʼuma kpo̩fo,"
2SA,22,39,U la fʼuma lie̩; u ño̩ fʼe̩wñ ro̩ gu ma efu du ku ma ño̩ kwane̩ ge̩ n;
2SA,22,40,Todu uwe̩ dʼukpahiu jʼumi iñmi tod ogu le̩;
2SA,22,41,"Uwe̩ je̩ ñw ame̩nebi-mi mʼubi dagba mi,"
2SA,22,42,"Ma go, i muda nʼe̩ne̩ du kʼi ajadu man;"
2SA,22,43,"Tak u fʼuma gwu nuku nuku dab ebutu ane̩pe̩te̩,"
2SA,22,44,Uwe̩ laño̩ mʼumi gba bʼef iñwa amone̩-mi te̩ me̩;
2SA,22,45,O̩la amo̩ma abononojo naga wo̩wo̩wo̩ wʼugbo-mi;
2SA,22,46,"Abononojo agbo rinyo̩,"
2SA,22,47,"Jihofa deju; okuta-mi ki nʼele,"
2SA,22,48,"owñ chʼO̩jo̩ ki fʼache̩-mi na,"
2SA,22,49,kʼi laño̩ mʼumi du kwef ame̩nebi-mi dufu;
2SA,22,50,"Todule̩ nagogbodʼuwe̩ ef abo uche̩ichi uche̩ichi, O Jihofa,"
2SA,22,51,"Ujadu inaina i ako ñw onu-wñ,"
2SA,23,1,Otitala o̩la ku Defid ka la de̩:
2SA,23,2,"Afu Jihofa ko̩la lef umi,"
2SA,23,3,"O̩jo̩ e-Israe̩l ka ñw mi,"
2SA,23,4,"E̩ne̩ le̩ adab ane̩ ki ane̩ odudu,"
2SA,23,5,"Ochochi, unyi-mi dʼabe̩le̩ ugbo O̩jo̩ n?"
2SA,23,6,"Ame̩nebili chaka la dab ikeke ku ma ko rinyo̩,"
2SA,23,7,E̩ne̩ ki muda ado̩wo̩kado ma
2SA,23,8,"Odu amagbiti ku Defid ne̩ la jo̩-i: Josheb-basshebe̩t, e̩ne̩ Takemon, owñ chʼuto̩gba amagboji abogu; owñ le̩ chʼAdino, e̩ne̩ E̩zna, kʼi dago akpa one̩ icham e̩gbaʼkate."
2SA,23,9,"E̩leaza ro̩nʼo, owñ chʼo̩ma Dodai, o̩ma e̩ne̩ Ahoa oka, owñ dʼef amagbiti me̩ta ku ma jʼugbo Defid e̩gba ku ma fʼabo Filistia ku ma jeju akogu bʼuma bina, kʼaboke̩le̩ Israe̩l la kwʼo̩mo̩ le."
2SA,23,10,"E̩ne̩ le̩ kwane̩ oñ i fʼabo Filistia kpa gbogbo tak o̩wo̩-wñ kpa, kʼo̩wo̩-wñ la kama nyʼobe̩chageli; Jihofa la fʼujadu lile che o̩jo̩ le̩; oñ edabi kʼamone̩ le̩ dabi atʼowñ ubi chʼutodu ku ma ñʼane̩ kate."
2SA,23,11,"Taku Sharna o̩ma Agi, e̩ne̩ Harar, ro̩nʼo. Oñ abo Filistia kʼo̩la-ma do jo̩, ugbo kʼikpoga ane̩ ki che̩ko̩ ñw irere de̩; amone̩ le̩ la ra bʼabo Filistia te̩."
2SA,23,12,"Owñ le̩ muda dago alumeji ikpoga ane̩ le̩, oñ i mʼu gba te̩, i la fʼabo Filistia kpa; abe̩le̩ Jihofa fʼujadu inaina che."
2SA,23,13,"One̩ me̩ta kwef abo ogue̩gwa ku ma dʼoji dufu le̩ la gwo̩ru le, oñ ma lewa ugbo Defid ef owo Adulam iko ku ma kpa e̩wñ oko; abudala abo ogu Filistia la ruru jo̩ ef o̩go̩ Re̩feim."
2SA,23,14,Defid la dʼef aku e̩gba le̩; oñ abide abo Filistia jo̩ Be̩tle̩he̩m iko le̩.
2SA,23,15,"Oñ Defid ko̩la ado̩jo̩ omiofo, kakini, O, i ma nʼe̩ne̩ʼka kʼi adʼomi obuga Be̩tle̩he̩m e-ki me̩rʼalaku le̩ ñwu mi ñmo̩!"
2SA,23,16,"Tak amagbiti me̩ta le̩ ko̩da le gu ef abo ogu Filistia du, oñ ma fʼomiofo kpa kwef obuga Be̩tle̩he̩m, kʼi me̩rʼalaku le̩, oñ ma mʼu du wʼugbo Defid, i muda ko̩ eñmo̩, i la mʼu du dajane̩ ñwu Jihofa."
2SA,23,17,"Oñ i kakini, E-le̩ ki jiji rʼumi, O Jihofa, todu kʼu che-i. Omi añmʼe̩bie̩ aboke̩le̩ ku ma dʼoji-ma nʼo̩wo̩ ale? Todule̩ i ma je̩ ñmo̩ n. E̩wñ kʼame̩nugbiti me̩ta le̩ che de̩."
2SA,23,18,"Oñ Abishai, o̩maye Joab o̩ma Ze̩ruaya, chʼuto̩gba ef one̩ me̩ta. I la dʼo̩kwo̩-wñ nyʼate̩ abo one̩ oli me̩fa i la fʼuma kpa, oñ i fʼodu ne̩ ef ama me̩ta le̩."
2SA,23,19,I chʼowñ nʼojima tule ef ama me̩ta n? Todule̩ ma mʼu du che agboji-ma: o̩wo̩-wñ muda tu o̩wo̩ abo ejodudu me̩ta le̩ n.
2SA,23,20,"Oñ Be̩naya, o̩ma Jiho̩yada o̩ma e̩nuwohi ki de̩ Kabzee̩l, e-kʼi fʼe̩wñ ukpahiu nana che, owñ fʼabo Arie̩l e-Moab meji le̩ kpa; l laño̩ gwo̩ru tʼalumeji ura iko ki sno alo̩ i fʼidu kpa o̩mo̩."
2SA,23,21,"I laño̩ fʼe̩ne̩ Ijiptiʼka kpa, eju e̩ne̩ le̩ chefe̩ rʼeju. E̩ne̩ Ijipti le̩ la nʼo̩kwo̩ o̩wo̩; oñ i nʼugbolo oli gwo̩ru nyʼugbo-wñ, i la mʼo̩kwo̩ gba gbulu bʼo̩wo̩ e̩ne̩ Ijipti le̩ te̩, oñ i nʼo̩kwo̩ e̩ne̩ le̩ gbage̩de̩ fʼu kpa."
2SA,23,22,"Be̩naya, o̩ma Jiho̩yada, fʼe̩wñ kʼa ka-i che, oñ i fʼodu ne̩ ef amagbiti me̩ta le̩."
2SA,23,23,"I nʼojima tʼabo ogue̩gwa le̩ le, o̩wo̩-wñ muda tu abo me̩ta ejodudu le̩ n. Defid la mʼabo ide-wñ ko nyef o̩wo̩-wñ."
2SA,23,24,"Asahe̩l, o̩maye Joab, chʼe̩ne̩ʼka ef abo ogue̩gwa le̩; E̩lhanan, o̩ma Dodo, e-Be̩tle̩he̩m;"
2SA,23,25,"Shama e̩ne̩ Haro̩d, Elika e̩ne̩ Haro̩d;"
2SA,23,26,"Helez e̩ne̩ Palti; Ira, o̩ma Ike̩sh, e̩ne̩ Tekoa;"
2SA,23,27,Abie̩ze̩r e̩ne̩ Anatot; Me̩bunai e̩ne̩ Husha;
2SA,23,28,Zalmo̩n e̩ne̩ Ahoa; Ma-harai e̩ne̩ Neto̩fat;
2SA,23,29,"Heleb o̩ma Beana, e̩ne̩ Neto̩fat; Itai o̩ma Ribai, e-Gibea kʼi dʼef amo̩ma Be̩njamin;"
2SA,23,30,"Be̩naya e̩ne̩ Pirato̩n; Hidai, kʼi chʼabo aji Gaash;"
2SA,23,31,Abialbo̩n e̩ne̩ Arbat; Azmefe̩t e̩ne̩ Barhuma;
2SA,23,32,"Eliaba e̩ne̩ Shaalbo̩n; amo̩ma e̩ne̩ke̩le̩ Jashan, Jonatan;"
2SA,23,33,"Shama e̩ne̩ Harar; Ahiam o̩ma Sharar, e̩ne̩ Arar;"
2SA,23,34,"Elifale̩t o̩ma Ahasbai, o̩ma e̩ne̩ Maakat; Eliam o̩ma Ahitofe̩l, e̩ne̩ Gilo̩n;"
2SA,23,35,He̩zro̩ e̩ne̩ Karme̩l; Paarai e̩ne̩ Arbi;
2SA,23,36,"Igal, o̩ma Netan e-Zoba; Bani, e̩ne̩ Gad;"
2SA,23,37,"Zele̩k e̩ne̩ Amo̩n; Naharai, e̩ne̩ Birot: abo le̩ chʼabo ku ma ne̩ e̩wñ ido̩na ogu ñwu Joab o̩ma Ze̩ruaya le̩."
2SA,23,38,"Ira, e̩ne̩ Itri; Gerab, e̩ne̩ Itri;"
2SA,23,39,"Uraya, e̩ne̩ He̩t: o̩chaka-ma chʼogue̩gwa nyoke mebie."
2SA,24,1,"Tak uwe̩do̩ Jihofa ño̩ mutajo bʼIsrae̩l ma ge̩, oñ i fu Defid ke̩che̩ abʼuma ma, i kakini, Lo, kʼe̩ fʼabo Israe̩l kpʼabo Juda kaluka."
2SA,24,2,"Tak onu ka ñwu Joab onu ogu-wñ kʼi dʼugbo-wñ le̩, kakini, E̩ nalelo lewa gu ef o̩lo̩pu abo Israe̩l chaka du, akwo Dan gbogbo wa Birshiba, kʼe̩ fʼamone̩ le̩ kaluka, kʼomi ku ma aluka amone̩."
2SA,24,3,"Taku Joab ka ñw onu kakini, Jihofa O̩jo̩-we̩ kʼi nakʼamone̩ wa manyʼabo-i alu du ku ma de̩, ku ma dʼabe̩le̩ ugbo ogume̩lu; eju odu-mi onu kʼi li ma: ama e̩wñ chi kʼe̩wñ-i nyo̩ odu-mi onu eju ta?"
2SA,24,4,"I chaka ka abe̩le̩, o̩la onu fʼe-Joab du, kpai e-amagboji ogu-wñ. Taku Joab kpai amagboji ogu kwo dufu bʼo̩gba onu te̩ ku ma fʼabo Israe̩l kaluka."
2SA,24,5,"Taku ma mu Jo̩rdan daba, oñ ma lewa ru Aroe̩r, o̩wo̩ awo̩to̩ ewo kʼi dʼalumeji o̩go̩ Gad gbogbo wa Jeza."
2SA,24,6,"Oñ ma lewa Gilead kpai ane̩ Tatim-hodshi; oñ ma lewa Dan-jaan, ma la dagbala gbogbo wa Saidon,"
2SA,24,7,"oñ ma lewa aku Taya, kpai ewo ewo abo Hifai kpai abo Kenan chaka; oñ ma ledufu tʼo̩wo̩ o̩pata o̩gane̩ Juda, ugbo Birshiba."
2SA,24,8,"Abe̩le̩ e̩gba ku ma lelo lewa ugbo du ane̩ le̩ kpa, e̩gba kʼochu me̩la nyʼo̩jo̩ ogu jo̩ ma doji wa Je̩rusale̩m."
2SA,24,9,Taku Joab mʼaluka amone̩ kʼi kaluka le̩ du ñw onu; aboke̩le̩ ku ma nʼuwohi ku ma bʼo̩kwo̩chageli ewo̩ jo̩ ku ma jo̩ Israe̩l che icham nyʼo̩gwo̩ko̩ ugbo icham; aboke̩le̩ Juda la chʼone̩ icham nyʼo̩gwo̩ko̩ oli me̩gwa.
2SA,24,10,"Oñ e̩do̩ Defid kpabie̩ abu kʼi fʼamone̩ le̩ kaluka. Taku Defid ka ñwu Jihofa, U fʼadure inaina ta ugbo e̩wñ kʼu che-i, ama fai, O Jihofa, nagbo̩ko̩bʼuwe̩, mʼudu kʼadu-we̩-i fe̩ du tinyo̩; todu u fʼe̩wñ idada che tabale."
2SA,24,11,"Tak e̩gba ku Defid kwane̩ odudu-wñ, o̩la Jihofa lewa ugbo Gad akache̩, kʼi chʼagane̩ Defid, kakini,"
2SA,24,12,"Lo, kʼe̩ ko̩la ñwu Defid kakini, Abu ki Jihofa ka de̩ E̩wñ me̩ta nadute̩ ñw e̩: e̩ dʼoka ef uwñ, kʼomi ki chʼe̩."
2SA,24,13,"Abe̩le̩ Gad lewa ugbo Defid, oñ i mudu ka ñw u, i la ka ñw u kakini, O̩kpo̩ta akpa ane̩-we̩-i o̩do̩ mebie? Abe̩k uwe̩ ara rʼo̩gba abo ku ma chʼuwe̩ ope̩cha ku ma nʼuwe̩ ule ochu me̩ta? Abe̩k e̩wñ ibi adʼoj ane̩-we̩-i o̩jo̩ me̩ta? E̩ nafʼu lo, kʼe̩ kpibe ohi kʼu nadu dabiwa ñw e̩ne̩ kʼi kpe̩ mi wa-i."
2SA,24,14,"Taku Defid ka ñwu Gad kakini, O̩pe̩cha kʼu dʼef uwñ-i gbe̩: a ki ñwa tef o̩wo̩ Jihofa; todu ejumomi e-wñ tabale; i ki la je̩ ñwu mi ñwa tef o̩wo̩ one̩ n dee."
2SA,24,15,"Abe̩le̩ Jihofa je̩ ñw e̩wñ ibi ki lewa bʼIsrae̩l ma akwo odudu gbogbo wʼiko kʼi da ñwu ma le̩; tak amone̩ chane̩ eku akwo Dan gbogbo wa Birshiba, aboke̩le̩-wñ che icham nyʼo̩gwo̩ko̩ e̩te̩gwa."
2SA,24,16,"Tak e̩gba kʼonuche̩ O̩jo̩ fʼo̩wo̩ nadala rʼo̩wo̩ Je̩rusale̩m kʼi fu kpabie̩, e̩bie̩ne̩ le̩ wo̩ Jihofa, oñ i ka ñw onuche̩ kʼi akpa amone̩ bie̩ kakini, I bo̩jo̩ me̩; o̩wo̩-we̩ ki kadʼo̩mo̩ ke. Onuche̩ Jihofa le̩ la dʼugbo ajita e-Arauna e̩ne̩ Je̩bius, ugbo ku ma gwʼo̩ka-wñ."
2SA,24,17,"Tak e̩gba kʼi li onuche̩ kʼi akpa amone̩ le̩, Defid ko̩la ñwu Jihofa, oñ i kakini, Go, omi dure, omi la fʼudu-i; i muda chʼame̩wño̩re̩ egini-i, e̩wñ ama che ke? Nagbo̩ko̩bʼe̩, o̩wo̩-we̩ ki kobʼomi kpʼabunyi ata-mi."
2SA,24,18,"Taku Gad lewʼugbo Defid o̩jo̩ le̩, oñ i ka ñw u kakini, Mute̩gu alo, kʼe̩ fʼubo̩ iche̩bo̩ ne ñwu Jihofa oj ajita ugwo̩ka e-Arauna, e̩ne̩ Je̩bius, le̩."
2SA,24,19,"Taku Defid te̩gu le teju o̩la ku Gad ka, alu ku Jihofa ñwa le̩."
2SA,24,20,"Tak Arauna nyope go, oñ i li onu kpʼabuko̩lo̩-wñ ku ma fʼeju darʼowñ awa. Tak Arauna ledufu, oñ i dojikane̩ o̩gba onu, eju-wñ la bʼane̩ ma."
2SA,24,21,"Tak Arauna kakini, E̩wñ chi kʼodu-mi onu wʼugbo adu-wñ-i? Taku Defid kakini, Kʼu fʼajita ugwo̩ka le̩ la ef o̩wo̩-we̩, kʼu fʼubo̩ iche̩bo̩ ne ñwu Jihofa, todu e̩wñ ibi le̩ ki we, kʼi kwo bʼamone̩-i te̩."
2SA,24,22,"Tak Arauna ka ñwu Defid kakini, Odu-mi onu ki namʼe̩wñ du ki nyʼowñ eju ko, kʼi mʼu ko che O̩jo̩; go, amokuno̩ tod iche̩bo̩ e̩gujo jo̩-i, e̩wñ ku ma ne̩ gwʼo̩ka kpai oli uno̩lo̩ amokuno̩ jo̩-i ki chʼiji."
2SA,24,23,"E̩wñ le̩ du, O onu, Arauna ko ñw onu. Arauna laño̩ ka ñw onu, kakini, Uwe̩ ki ru Jihofa O̩jo̩-we̩ e̩do̩."
2SA,24,24,"Tak onu ka ñw Arauna kakini, O̩da; ela nala ugbo-we̩ alu kʼaja-wñ de̩; u la agba e̩wñ alafa ako chʼiche̩bo̩ e̩gujo ñwu Jihofa O̩jo̩-mi n. Abe̩le̩ Defid kʼo̩ko̩ ajifa she̩ke̩l ooje la ajita ugwo̩ka le̩ kpʼamokuno̩-wñ."
2SA,24,25,"Taku Defid fʼubo̩ iche̩bo̩ ne o̩mo̩, oñ i kʼe̩wñ e̩gujo kpai e̩wñ ure̩do̩ wa che. Abe̩le̩ Jihofa mʼologu gba tod ane̩ le̩, oñ e̩wñ ibi la takpa bʼIsrae̩l te̩."
1KI,1,1,"Oñ onu Defid mud ogijo, i la wʼile̩ kpo̩kpe̩; ma la kʼukpo bʼo̩ o̩la ma, i muda agbʼafu ñw u n."
1KI,1,2,"Todule̩ ame̩nuko̩lo̩-wñ ka ñw u kakini, Je̩ ñwu ma tene o̩ma igbe̩le̩ ki ma mʼe̩ne̩ke̩le̩ n oka tod odu-mi onu-i, kʼi dʼugbo onu, kʼi dejutʼo̩, kʼi bʼuwe̩ mʼo̩la adachi, todu kʼi kpuna mʼodu-mi onu o̩la."
1KI,1,3,"Abe̩le̩ ma kwotejane̩ o̩migbe̩le̩ ki chʼuto̩ eju ugbo du ojane̩ Israe̩l, taku ma fʼAbishag, e̩ne̩ Shune̩m oka, li; oñ ma mʼu du wʼugbo onu."
1KI,1,4,"Igbe̩le̩ le̩ chʼuto̩ tabale; i chane̩ edejutʼonu, i la che e̩wñ ñw u; onu muda kpʼo̩ bie̩ n."
1KI,1,5,"Oñ Adonija, o̩ma Hagit, hi o̩la-wñ ne kakini, Omi ajʼonu; tak i fʼo̩kane̩ ogu che ñw o̩la-wñ, kpai amananya, manyʼaboke̩le̩ ooje kʼama ki fule rʼo̩ o̩gba."
1KI,1,6,"Ata-wñ la kʼo̩la akpe̩do̩bie̩ ñw u mama ta n, kakini, E̩wñ chi kʼe̩ che e̩wñ e̩go̩-i? I laño̩ chʼe̩ne̩ kʼaño̩la-wñ chefe̩rʼeju; abine Absalom i la che."
1KI,1,7,"Oñ i fʼo̩la lo kpai Joab, o̩ma Ze̩ruaya, kpʼAbayata, atama le̩: taku ma kwotʼAdonija ubi ate̩kʼo."
1KI,1,8,"Zedo̩k atama, kpai Be̩naya o̩ma Jiho̩yada, kpai Netan akache̩, kpai Shimeai, kpai Rei, kpai amagbiti ki Defid ne̩ le̩, abʼe-le̩ la jʼugbo Adonija n."
1KI,1,9,"Tak Adonija fʼame̩wño̩re̩ egini kpʼamokuno̩ kpʼame̩la ki yoyo kpa ugbo okuta Zohele̩t ki dʼo̩wo̩ʼka E̩nroge̩l; oñ i fʼamo̩maye-wñ du, ku ma chʼamo̩ma onu, do̩ wa kpʼaboke̩le̩ Juda du ku ma chʼame̩nuko̩lo̩ onu."
1KI,1,10,"I muda do̩ Netan akache̩, kpai Be̩naya kpai amagbiti le̩ kpai So̩lo̩mo̩n o̩maye-wñ wa n."
1KI,1,11,"Taku Netan ka ñwu Batsheba, lye So̩lo̩mo̩n, kakini, Uwe̩ gbo̩ ka kʼAdonija o̩ma Hagit mud onu? Defid, odu-wa la ma n."
1KI,1,12,Todule̩ nagbo̩ko̩bʼe̩ kʼe̩ lewa fa-i kʼu naka ñw e̩ e̩wñ kʼe̩ che kʼe̩ fʼoji o̩la-we̩ kpʼoji So̩lo̩mo̩n o̩ma-we̩ jadu.
1KI,1,13,"E̩ lo kʼe̩ nyʼejefu ugbo onu Defid, kʼe̩ la ka ñw u kakini, Odu-mi, O onu, i chʼuwe̩ go̩ ñw adu-we̩ onobule̩-i, kakini, So̩lo̩mo̩n o̩ma-we̩ ajʼonu koji mi chuu, kʼowñ la agugu oj ede-mi n? Mak e̩wñ chi kʼAdonija ajʼonu-i ge̩?"
1KI,1,14,"Go, abu kʼe̩ dago o̩mo̩ akʼo̩la ñw onu, omi la atʼuwe̩ ubi wa agbʼuwe̩ ibenu."
1KI,1,15,Taku Batsheba nyʼejefu ugbo onu ef unyi olu-wñ: onu la chʼogijo tabale; oñ Abishag e̩ne̩ Shune̩m le̩ do̩mo̩ ache e̩wñ ñw onu.
1KI,1,16,"Taku Batsheba dʼoji lo̩, oñ i dojikane̩ ñw onu. Tak onu kakini, E̩wñ dʼuwe̩ e̩do̩?"
1KI,1,17,"Tak i ka ñw u kakini, Odu-mi, uwe̩ go Jihofa O̩jo̩-we̩ ñw adu-we̩ onobule̩-i kakini, So̩lo̩mo̩n o̩ma-we̩ ajʼonu koji we̩, owñ la agugu oj ede-we̩ chuu."
1KI,1,18,"E̩ la go ta, Adonija fʼonu je̩; uwe̩, odu-mi, onu, e̩ la ma n."
1KI,1,19,"I la fʼamo̩kokuno̩ kpai ame̩la ki yoyo kpai ame̩wño̩re̩ egini kpa e̩kute̩. Oñ i fʼamo̩ma onu do̩ wʼo̩mo̩ kpʼAbayata, atama, kpai Joab onu abogu: i muda do̩ So̩lo̩mo̩n, adu-we̩, wa n."
1KI,1,20,"I la chʼuwe̩, odu-mi onu, eju abo Israe̩l du chekorʼuwe̩ todu kʼuwe̩ ki ka ñwu ma e̩ne̩ ki agugu oj ede odu-mi, onu, aro̩ne-wñ."
1KI,1,21,"Cho̩kpo̩ni i lewa tʼe̩gba kʼodu-mi onu chʼolu manyʼamata-wñ, ma alo mi kpʼo̩ma-mi So̩lo̩mo̩n rʼame̩nadure."
1KI,1,22,"Me̩ la go, abu kʼi do̩mo̩ ako̩la ñw onu, Netan akache̩ le̩ mugudu wa."
1KI,1,23,"Oñ ma ka ñw onu kakini, Go, Netan, akache̩ de̩. Tak e̩gba kʼi mugudu wʼo̩gba onu, i dojikane̩ o̩gba onu, i fʼeju bʼane̩ ma."
1KI,1,24,"Taku Netan kakini, Odu-mi, O onu, uwe̩ ka kakini, Adonija ajʼonu ro̩nʼuwe̩, kʼowñ la agugu oj ede-we̩?"
1KI,1,25,"Todu eñini-i i mugwo̩ru le, i la fʼamo̩kokuno̩ kpai ame̩la ki yoyo kpai ame̩wño̩re̩ egini kpa e̩kute̩, oñ i fʼamo̩ma onu chaka kpai amagboji abogu kpʼAbayata, atama do̩; e̩ la go, ma jʼo̩gba-wñ aje̩ añmo̩, oñ ma jo̩ akakini, Oji onu Adonija ki gbo kala kala."
1KI,1,26,"I muda do̩ omi, omi kʼu chʼadu-we̩-i, kpai Zedo̩k, atama, kpai Be̩naya, o̩ma Jiho̩yada, kpai So̩lomo̩n, adu-we̩ n."
1KI,1,27,Odu-mi onu fʼe̩wñ kide̩ che̩? kʼi ma la du ña amadu-wñ e̩ne̩ ki agugu oj ede odu-mi onu aro̩ne-wñ n?
1KI,1,28,"Tak onu Defid dohi kakini, Do̩ Batsheba wa ñwu mi. Taku Batsheba mugudu wʼugbo onu, oñ i kwodago o̩gba onu."
1KI,1,29,"Tak onu go̩, kakini, Oji Jihofa! Owñ ki mʼonugo-mi gba kwef o̩bata du,"
1KI,1,30,"ochochi, alu kʼu fu Jihofa, O̩jo̩ Israe̩l go̩ ñw e̩ kakini, So̩lo̩mo̩n, o̩ma-we̩ ajʼonu ro̩nʼumi chuu, kʼi la agugu oj ede-mi akoji mi; abe̩le̩ nache eñini-i ochochi."
1KI,1,31,"Taku Batsheba te̩kpe̩ afʼeju bʼane̩ ma, i dojikane̩ ñw onu, oñ i kakini, Oji odu-mi, onu Defid, ki do̩mo̩ ogbegbele̩."
1KI,1,32,"Tak onu Defid kakini, Fu Zedo̩k, atama do̩ wa ñwu mi, kpai Netan, akache̩ kpai Be̩naya, o̩ma Jiho̩yada le̩. Oñ ama le̩ lewa jʼo̩gba onu."
1KI,1,33,"Tak onu ka ñwu ma kakini, Me̩ mʼame̩nuko̩lo̩ odu-me̩-i ko lebʼume̩, oñ me̩ je̩ ñwu So̩lo̩mo̩n, o̩ma-mi, ki tanʼimiulu e-mi onugo, ku me̩ dʼu gwo̩ru nyi Gihon;"
1KI,1,34,"taki Zedo̩k, atama, kpai Netan, akache̩, ki fʼekpo ba tʼowñ oji o̩mo̩, kʼi mud onu abo Israe̩l, taku me̩ fʼo̩kakachi fa, ku me̩ kakini, Oji onu So̩lo̩mo̩n ki gbo kala kala."
1KI,1,35,"Tak ame̩ ki lʼowñ ubi awa, kʼowñ ki lewa gugu oj ede-mi; todu owñ chʼe̩ne̩ ki ajʼonu koji-mi; omi la fuñwate̩ ka kʼowñ achʼe̩nuto̩gba Israe̩l kpai Juda."
1KI,1,36,"Taku Be̩naya, o̩ma Jiho̩yada, dohi ñw onu kakini, Ami, Jihofa, O̩jo̩ e-odu-mi onu, ki ño̩ ka abe̩le̩ ge̩."
1KI,1,37,"Alu ki Jihofa te̩te̩dʼugbo odu-mi onu, kʼi ño̩ dʼugbo So̩lo̩mo̩n abe̩le̩ ge̩, kʼi je̩ ñw ede e-wñ ki ño̩ nana tʼede onu Defid, odu-mi le ge̩."
1KI,1,38,"Abe̩le̩ Zedo̩k, atama, kpai Netan, akache̩, kpai Be̩naya, o̩ma Jiho̩yada, kpʼabo Ke̩re̩t kpʼabo Pe̩le̩t mugwo̩ru le, oñ ma je̩ ñwu Solomo̩n tane imiulu e-onu Defid, oñ ma mʼu du wa Gihon."
1KI,1,39,"Taki Zedo̩k, atama le, mʼigba ekpo du kwef unyabo, oñ i mʼu du ba ti So̩lo̩mo̩n oji. Taku ma fʼo̩kakachi fa; oñ amone̩ le̩ chaka kakini, Oji onu Solomo̩n ki gbo kala kala."
1KI,1,40,"Tak amone̩ du darʼo̩ ubi te̩gu wa, oñ amone̩ le̩ fʼo̩kpana fa, ma la nʼuyo̩ lile ayo̩. Oñ ane̩ chane̩ ekpana noj ekuku-ma."
1KI,1,41,"Oñ abu kʼAdonija kpʼabo du kʼi do̩ ma wʼugbo-wñ me̩ru eje̩ e̩wñ kpa, ma gbʼo̩. Tak e̩gba ki Joab gbʼuko̩la o̩kakachi, i kakini, E̩wñ chʼoji ewo ki dutu kpʼekuku-i?"
1KI,1,42,"Abu kʼi nʼo̩la-i aka, go, Jonatan, o̩ma Abayata atama le̩, lewa. Oñ Adonija kakini, Mugudu wa; todu uwe̩ chʼe̩nome̩me̩le̩, inabali e̩nyo̩ oñ e̩ ne̩ wa-i."
1KI,1,43,"Taku Jonatan dohi ka ñw Adonija kakini, Ochochi, odu-wa, onu Defid, mu So̩lo̩mo̩n du jʼonu me̩;"
1KI,1,44,"onu la fi Zedok, atama kpai Netan, akache̩, kpai Be̩naya, o̩ma Jiho̩yada, kpʼabo Ke̩re̩t kpʼabo Pe̩le̩t kpuche̩ lebʼo̩; oñ ma je̩ ñw u tane̩ imiulu onu ale;"
1KI,1,45,"Zedo̩k, atama le̩, kpai Netan, akache̩, la fʼekpo ba tʼowñ oji Gihon kʼi mud onu. Ma la mute̩gu kwʼo̩mo̩ wa kpʼuyo̩, oñ ewo-i mud uyo̩ te̩ lii. Ekuku kʼame̩ gbo̩ le̩ de̩."
1KI,1,46,So̩lo̩mo̩n la gugu oj ede ojane̩-i me̩.
1KI,1,47,"Anoji e-le̩ ge̩, ame̩nuko̩lo̩ onu chaka lewa ku ma kadua ñw odu-wa, onu Defid kakini, O̩jo̩-we̩ ki je̩ ñw odu So̩lo̩mo̩n ki nyo̩ tʼodu e-we̩ le, kʼi la je̩ ñw ede-wñ ki nana tʼede-we̩ le ge̩; oñ onu dojikane̩ oj ate̩-wñ."
1KI,1,48,"Onu laño̩ ka kakini, Jihofa, O̩jo̩ e-Israe̩l, ki nʼele, owñ le̩ kʼi mʼe̩ne̩ʼka du ñwu mi kʼi gugu oj ede-mi eñini-i, kʼeju-mi la nali-i."
1KI,1,49,"Tak abo kʼAdonija do̩ wa le̩ chaka kworailo, ma la kwane̩, oñ e̩ne̩ne̩ne̩ne̩ le owñ."
1KI,1,50,Oñ ailo So̩lo̩mo̩n fʼAdonija mu; oñ i kwane̩ le nagwo̩nyʼigba ubo̩ iche̩bo̩.
1KI,1,51,"Taku ma mʼu du ka ñwu So̩lo̩mo̩n kakini, Go, Adonija arailo onu So̩lo̩mo̩n; todu go, i agwo̩nyʼigba ubo̩ iche̩bo̩, i kakini, Onu So̩lo̩mo̩n ki go̩ ñwu mi eñini-i ka kʼi anʼo̩kwo̩chageli kpa adu-wñ-i n."
1KI,1,52,"Taku So̩lo̩mo̩n kakini, Iche̩wñ kʼi mud e̩no̩me̩me̩le̩, mak iloji-wñ okate achi tʼane̩pe̩te̩ n; i muda che̩wñ ku ma fʼe̩bie̩ne̩ li ef uwñ, eku i aku."
1KI,1,53,"Abe̩le̩ onu So̩lo̩mo̩n fʼone̩ kpe̩, oñ ma mʼowñ du gwo̩ru kwʼugbo ubo̩ iche̩bo̩ le̩ wa. Tak i lewa adojikane̩ ñw onu So̩lo̩mo̩n; So̩lo̩mo̩n la ka ñw u kakini, Lo tʼunyi-we̩."
1KI,2,1,"E̩gbale̩ o̩jo̩ Defid me̩rʼejo̩ kʼi aku; oñ i fʼuko̩ te̩ ñwu So̩lo̩mo̩n, o̩ma-wñ kakini,"
1KI,2,2,"Elo nalo tʼo̩na kʼabo ile̩ du ale; todule̩ uwe̩ ki rukpahiu ne̩, kʼe̩ mud e̩ne̩ke̩le̩;"
1KI,2,3,"kʼe̩ la fʼe̩wñ ide Jihofa O̩jo̩-we̩ de, kʼe̩ nale o̩na o̩na-wñ, kʼe̩ fʼe̩wñ uhio̩me̩-wñ de kpʼuko̩ uko̩ kʼi te̩ kpʼo̩la ajo̩-wñ kpʼo̩la ibenu-wñ, teju alu ku ma ko̩ rʼef uko̩-o̩la Mose̩s, todu kʼuwe̩ ki che e̩wñ du ibe ibe, ugbo du kʼe̩ rʼo̩la-we̩ da anyi."
1KI,2,4,"Todu ki Jihofa ki fʼo̩la kʼi ka lʼugbo-mi le̩ lonyane̩, kakini, Iche̩wñ kʼamo̩ma-we̩ fʼe̩re̩-ma de, ku ma la lule̩ o̩gba-mi ochochi, kpʼe̩do̩-ma chaka, kpʼonugo-ma chaka, mak uwe̩ awe enʼone̩ ki agugu oj ede abo Israe̩l ge̩ n."
1KI,2,5,"Uwe̩ ño̩ chema e̩wñ ki Joab, o̩ma Ze̩ruaya che mi, owñ chʼe-kʼi che amagboji abogu Israe̩l meji le̩, owñ chʼAbina, o̩ma Ne̩r, kpʼAmasa, o̩ma Je̩te̩r, kʼi fʼuma kpa le̩, i dʼe̩bie̩ ogu dafo iko ure̩do̩, i la dʼe̩bie̩ ogu kado e̩wñ kʼi du lago-wñ de, kpai e̩da kʼi dʼe̩re̩-wñ."
1KI,2,6,"Todule̩ e̩ nache alu kʼibe-we̩ ka ñw e̩, e̩ la je̩ ñw oji abiloji efufu le̩ ki nyʼef o̩jegu kpai ure̩do̩ n."
1KI,2,7,"E̩ muda mo̩la ñw amo̩ma Barzilai, e̩ne̩ Gilead le̩, kʼe̩ la je̩ ñw ma jʼef abo ku ma jʼuje̩wñ oj itebulu e-we̩; todu abu kʼama wʼugbo mi e̩gba kʼu ra bʼAbsalom o̩maye-we̩ te̩ le̩ de̩."
1KI,2,8,"E̩ la go, Shimeai, o̩ma Gera e̩ne̩ Be̩njamin e-Bahurim, kʼi fʼina bie̩ne̩ bie̩ne̩ bu mi o̩jo̩ kʼu nyi Mahanaim le̩ dʼugbo we̩; i muda gwo̩ru wa ledo mi o̩la Jo̩rdan, oñ u fi Jihofa go̩ ñw u kakini, Nanʼo̩kwo̩chageli akpʼe̩ n."
1KI,2,9,"E̩ ki che kpai owñ dabe̩ne̩ kʼi ma fʼudu ni n, todu anibe e̩ che; uwe̩ la ama e̩wñ ki dukpe̩ kʼe̩ chʼo, uwe̩ la adʼoji abiloji efufu le̩ gwo̩ru nyʼo̩jegu e̩bie̩ e̩bie̩."
1KI,2,10,Oñ Defid cholu manyʼamata-wñ. Ma la mʼu du ji ewo Defid.
1KI,2,11,"Aluka o̩jo̩ du ki Defid jʼonu Israe̩l chʼo̩do̩ o̩gbo̩ meji: onu-wñ kʼi je̩ i dʼo̩do̩ mebie He̩bro̩n, tak i dʼo̩do̩ ogue̩gwa nyoke me̩ta Je̩rusale̩m."
1KI,2,12,Taku So̩lo̩mo̩n kwogugu oj ede ata-wñ Defid; o̩da ojane̩-wñ la lonyane̩ nana tabale.
1KI,2,13,"Oñ Adonija, o̩ma Hagit, lewʼugbo Batsheba iye So̩lo̩mo̩n. Tak iye le̩ kakini, O̩lafia dʼe̩ wa? Oñ i kakini, O̩lafia i che."
1KI,2,14,"Oñ i kakini, U chenʼo̩laʼka kʼu naka ñw e̩. Oñ iye le̩ kakini, Ka waa."
1KI,2,15,"Tak i kakini, Uwe̩ chema ka kʼo̩fe̩ ojane̩-i chʼe-mi, kʼabo Israe̩l du mʼeju-ma korʼomi ka kʼomi ma jʼonu; o̩fe̩ le̩ muda murida me̩, i la mud e-o̩maye-mi, todu owñ ne̩ kwʼo̩wo̩ Jihofa."
1KI,2,16,"Oñ fai u chenʼo̩ko̩ʼka kʼu nagbabʼe̩; e̩ ki dubigba mi n. Tak iye le̩ ka ñw u kakini, Ka waa."
1KI,2,17,"Oñ i kakini, Nagbo̩ko̩bʼe̩ kʼe̩ ko̩la ñwu So̩lo̩mo̩n onu, todu i ade̩yakpʼo̩la-we̩ n, todu kʼi dʼAbishag, e̩ne̩ Shune̩m le̩ ñwu mi chʼo̩ya."
1KI,2,18,"Taku Batsheba kakini, I nyo̩; nakʼo̩la-we̩ ñw onu."
1KI,2,19,"Todule̩ Batsheba nyʼugbo So̩lo̩mo̩n, kʼi ko̩la ñw u todu Adonija. Oñ onu kwane̩ ledʼo, i la te̩kpe̩ ñw u, tak i kwoguguane̩ oj ede-wñ, oñ i je̩ ñwu ma dʼede omune̩ wa tod iye onu; tak iye-wñ kwogugu o̩wo̩ awo̩to̩-wñ."
1KI,2,20,"Tak i kakini, U chenʼebiʼka re kʼu nabi we̩: e̩ ki dubigba mi n. Tak onu ka ñw u kakini, Tene waa, iye-mi; todu u jʼadubigbʼe̩ n."
1KI,2,21,"Oñ i kakini, E̩ je̩ ñwu ma dʼAbishag e̩ne̩ Shune̩m le̩, ñw Adonija, o̩maye-we̩, kʼi chʼo̩ya-wñ."
1KI,2,22,"Taku So̩lo̩mo̩n onu dohi, oñ i ka ñw iye-wñ kakini, E̩wñ chi kʼuwe̩ abi Abishag, e̩ne̩ Shune̩m le̩, tod Adonija ta? Mak uwe̩ ki ño̩ bi o̩fe̩-i ñw u ge̩; todu acho̩gba-mi i che; owñ chʼutod owñ kpʼAbayata atama le̩ kpai Joab o̩ma Ze̩ruaya."
1KI,2,23,"Taku Solomon onu fi Jihofa go̩ kakini, O̩jo̩ ki fʼabe̩le̩ che mi, kʼi laño̩ che mi tule, ki ma chʼoji o̩la-wñ onugo kʼAdonija ka ne le̩ n."
1KI,2,24,"Todule̩ fa-i oji Jihofa, kʼi hi mi e̩re̩ nyane̩, kʼi la du mi gugu oj ede Defid ata-mi, kʼi laño̩ fʼunyi che ñwu mi, alu kʼi katane̩ le̩, ma adʼAdonija kpa eñini-i chuu."
1KI,2,25,"Taku So̩lo̩mo̩n onu fu Be̩naya o̩ma Jiho̩yada kpuche̩; tak owñ le̩ lewa bʼo ma, abe̩le̩ i leku."
1KI,2,26,"Tak onu ka ñw Abayata, atama le̩ kakini, E̩ nalo tʼAnato̩t, ugbo ane̩ uche̩-we̩ le̩; todu e̩ne̩ uku uwe̩ che; u muda adʼuwe̩ kpa iko-i ta n, todabu kʼe̩ nʼakpati Ondu Jihofa ti Defid, ata-mi, o̩gba, todu o̩bata du kʼata-mi li uwe̩ ño̩ li ge̩."
1KI,2,27,"Abe̩le̩ So̩lo̩mo̩n fʼAbayata ke̩che̩ tinyo̩ bʼatama eche ñwu Jihofa te̩, todu kʼo̩la Jihofa ki che̩, owñ chʼe-kʼi ka ugbo abo unyi Ilai Shailo le̩."
1KI,2,28,"Oñ inabali le̩ wʼugbo Joab; todu Joab murida atʼAdonija ubi, abʼi mo chaka rida atʼAbsalom ubi n. Taku Joab ra tef unyabo Jihofa, oñ i gwo̩nyʼigba ubo̩ iche̩bo̩ o̩mo̩."
1KI,2,29,"Taku ma mudu ka ñwu So̩lo̩mo̩n onu kaki Joab ra le tef unyabo Jihofa; e̩ la go, i dʼugbo ubo̩ iche̩bo̩ o̩mo̩. Taku So̩lo̩mo̩n fu Be̩naya o̩ma Jiho̩yada kpe̩ lo kakini, Lo, kʼe̩ bʼo ma."
1KI,2,30,"Taku Be̩naya lewʼugbo unyabo Jihofa le̩, oñ i ka ñw u kakini, Abu kʼonu ka de̩ kakini, Dufu wa. Tak i kakini, O̩da; todu emi naku. Taku Be̩naya dabi mʼohi o̩la le̩ du wa ñw onu, kakini, Abu ki Joab ka de̩, abe̩le̩ i la dohi ñwu mi."
1KI,2,31,"Tak onu ka ñw u kakini, Che alu kʼi ka, kwobʼo ma, kʼe̩ mʼu du ji; todu kʼe̩ mʼe̩bie̩ ki ma nʼudu n, e-ki Joab du dafo le̩, ko kwo bʼo̩la e-mi kpai o̩la abo unyi ata-mi te̩."
1KI,2,32,"Oñ Jihofa adʼe̩bie̩ e-wñ dabi wa abʼoji-wñ onugo ma, todabu kʼi lewa abʼaboke̩le̩ meji ku ma chʼame̩no̩kpakpa kpai ame̩ne̩nyo̩ tʼowñ onugo le ma, kʼi la nʼo̩kwo̩chageli kpa ma, ata-mi Defid la ma n, owñ chʼAbina, o̩ma Ne̩r, kʼi chʼonu abogu Israe̩l, kpai Amasa, o̩ma Je̩te̩r, onu abogu Juda ge̩."
1KI,2,33,"Abe̩le̩ oñ e̩bie̩-ma adabi abʼoji Joab ma, kpʼabʼoji ugbe̩-wñ ma ogbegbele̩; i muda chʼe-Defid, kpʼugbe̩-wñ kpai abo unyi-wñ, kpai ede-wñ, ure̩do̩ ado̩mo̩ ñwu ma kwʼugbo Jihofa ogbegbele̩."
1KI,2,34,"Taku Be̩naya o̩ma Jiho̩yada, mute̩gu nyʼo̩mo̩, oñ i lewa bʼo ma, i la mʼu du kpa; taku ma mʼowñ du ji ef unyi-wñ onugo aje̩tachi."
1KI,2,35,Tak onu mi Be̩naya o̩ma Jiho̩yada du gugu e̩gu-wñ kʼi chʼonu abogu: oñ onu mu Zedo̩k ata-ma le̩ du gugu e̩gu Abayata.
1KI,2,36,"Tak onu kpʼone̩ ado̩ Shimeai, oñ i ka ñw u kakini, Fʼunyi ko̩ ñw o̩la-we̩ Je̩rusale̩m, kʼe̩ gugu o̩mo̩, e̩ ki la kwʼo̩mo̩ nyʼugbo du n."
1KI,2,37,"Todu o̩jo̩ kʼe̩ kwʼo̩mo̩ dufu, kʼe̩ la mʼukpolo Kidro̩n daba, uwe̩ ki ma ka kʼeku uwe̩ aku chuu, e̩bie̩-we̩ la adʼoji e-we̩ onugo."
1KI,2,38,"Taku Shimeai ka ñw onu kakini, O̩la le̩ che nyo̩; alu kʼodu-mi onu ka-i, abe̩le̩ oñ adu-we̩ ache. Taku Shimeai gugu Je̩rusale̩m kpo̩kpe̩ pe̩e̩."
1KI,2,39,"Oñ i lewatʼe̩gba kʼo̩do̩ me̩ta muda, tak amadu Shimeai meji rale tʼugbo Ekish, o̩ma Maaka, onu Gat. Taku ma mudu ka ñwu Shimeai kakini, Go, amadu-we̩ le̩ jo̩ Gat."
1KI,2,40,"Taku Shimeai kwane̩, i mʼofidi konʼo̩ke̩ke̩te̩-wñ, oñ i nyi Gat, ugbo Ekish, kʼi tene amadu-wñ le̩; oñ Shimeai le, i la mʼamadu-wñ ko kwo Gat wa."
1KI,2,41,"Taku ma mudu ka ñwu So̩lo̩mo̩n ka ki Shimeai kwo Je̩rusale̩m nyi Gat, tak i dabi wa."
1KI,2,42,"Taku onu fʼone̩ kpe̩ ado̩ Shimeai, oñ i ka ñw u kakini, Omi je̩ ñw e̩ fu Jihofa go̩ kʼu laño̩ katane̩ ñw e̩ kpaka kakini, Uwe̩ ki ma chuu, kakini, O̩jo̩ kʼe̩ kwʼemi dufu, kʼe̩ tale ugbo du ki che, eku uwe̩ aku chuu n? Uwe̩ la ka ñwu mi kakini, O̩la kʼu gbo̩-i che nyo̩."
1KI,2,43,E̩wñ chi kʼe̩ ma fʼego̩ kʼe̩ go̩ Jihofa-i kpʼuko̩ kʼu te̩ ñw e̩ de ni ta?
1KI,2,44,"Tak onu ño̩ ka ñwu Shimeai kakini, Uwe̩ chema e̩wñ bie̩ne̩ du kʼe̩do̩-we̩ mune̩, e-kʼuwe̩ che Defid ata-mi le̩; todule̩ Jihofa adʼe̩bie̩ne̩-we̩ dabi abʼuwe̩ onugo oji ma-i."
1KI,2,45,"Ama e̩nyo̩ achʼe-So̩lo̩mo̩n onu, oñ ede Defid alonyane̩ eju Jihofa ogbegbele̩."
1KI,2,46,"Abe̩le̩ onu ñwa ñwu Be̩naya, o̩ma Jiho̩yada; oñ i ledufu abʼo ma, abe̩le̩ i leku."
1KI,3,1,"Taku Solomon fʼe̩wñ ana che ñwu Fero onu Ijipti, i la mʼo̩ma Fero du, oñ i mʼowñ du wʼewo Defid, gbogbo tak i fʼunyi e-wñ ko̩ kpa kpʼunyi Jihofa kpʼaku ki le Je̩rusale̩m daka."
1KI,3,2,Ama amone̩-wñ jo̩ achʼiche̩bo̩ oj otete otete ki gbo̩gba todabu ki ma nʼunyi du ku ma ko̩ tod odu Jihofa gbogbo wʼo̩jo̩ le̩ ta n.
1KI,3,3,"So̩lo̩mo̩n la fe̩do̩ Jihofa, i nalule̩ teju e̩wñ uhio̩me̩ Defid, ata-wñ; i muda nʼiche̩bo̩ ache kpai otulale agujo oj otete otete le̩."
1KI,3,4,Tak onu nyi Gibeo̩n kʼi chʼiche̩bo̩ o̩mo̩; todu o̩mo̩ le̩ chʼotete ki to̩gba: So̩lo̩mo̩n kʼe̩wñ iche̩bo̩ e̩gujo icham nyʼo̩gwo̩ko̩ wa che oj ubo̩ iche̩bo̩ e-le̩.
1KI,3,5,"Jihofa kwotejugede ñwu So̩lo̩mo̩n Gibeon ef o̩na kʼi na odu; oñ O̩jo̩ kakini, Bi mi e̩wñ kʼu nadu ñw e̩."
1KI,3,6,"Taku So̩lo̩mo̩n kakini, Uwe̩ dʼufe̩de̩nyo̩ nana dufu ñw adu-we̩ Defid ata-mi, teju alu kʼi lule̩ o̩gba-we̩ ef ochochi kpʼef o̩kpakpa kpʼalu kʼe̩do̩-wñ chʼokpoko ugbo we̩; uwe̩ ño̩ fʼufe̩de̩nyo̩ lile-i de tod uwñ ge̩, owñ chʼo̩ma kʼe̩ du ñw u kʼi gugu oj ede-wñ, alu ki de̩ eñni-i."
1KI,3,7,"I chʼifai, O Jihofa, O̩jo̩-mi, uwe̩ mʼadu-we̩-i du chʼonu koji Defid ata-mi me̩; omi la chʼimo̩to̩ re ofo; u ma eledufu kpai edabi wa n."
1KI,3,8,"Adu-we̩-i la dʼalumeji amone̩-we̩ e-kʼe̩ chi ñw o̩la-we̩-i, amone̩ inaina, kʼuwewe-ma ma nʼaluka n, ki ma jʼalo n."
1KI,3,9,"Todule̩ e̩ nadʼe̩do̩ ki agbʼo̩la ñw adu-we̩-i kʼi kajo̩ amone̩-we̩, todu kʼi mʼojoji e̩nyo̩ kpai e̩bie̩ne̩; todu e̩ne̩ bo̩jo̩ kʼi akajo̩ amone̩-we̩ ki wewe-i?"
1KI,3,10,"Oñ o̩la le̩ chenyo̩ Jihofa eju, abu ki So̩lo̩mo̩n bi e̩wñ le̩."
1KI,3,11,"Tak O̩jo̩ ka ñw u kakini, Todabu kʼe̩ fʼe̩wñ-i bi mi, kʼe̩ ma la bi e̩wñ o̩la-we̩ kʼojo̩lugbo-we̩ ki kpo̩kpe̩ n, e̩ la bi e̩wñ anana tod o̩la-we̩ n, e̩ la bi oji ame̩nebi-we̩ n, chai ibe e̩ bi todu kʼe̩ ma oji ajo̩ kʼe̩ ka;"
1KI,3,12,"go, omi che alu kʼe̩ ka me̩: go, u mʼe̩do̩ ibe kpai e-ki amʼoji o̩la du ñw e̩, todabe̩le̩ i nʼe̩ne̩ du kʼi dab uwe̩ o̩gba tak e̩ wa n, i la anʼe̩ne̩ du kʼi akwane̩ kʼi adab uwe̩ ubi-we̩ ge̩ n."
1KI,3,13,"Omi laño̩ mʼe̩wñ kʼe̩ ma bi n du ñw e̩ ge̩, tʼe̩wñ anana, tʼojima; todabe̩le̩ i anʼe̩ne̩ du ef amonu kʼi adab uwe̩ gbogbo tak e̩ ku n."
1KI,3,14,"I la che̩wñ kʼe̩ jʼalule̩ o̩na e-mi, kʼe̩ fʼe̩wñ uhio̩me̩-mi de, kpʼuko̩ uko̩ kʼu te̩, alu kʼata-we̩ Defid lule̩ le̩, mak u naje̩ ñw olugbo-we̩ ki nyʼo̩gba."
1KI,3,15,"Taku So̩lo̩mo̩n mʼolu ji; e̩ la go, o̩na ena i che: oñ i lewa Je̩rusale̩m, i la kwodago o̩gba akpati alo e-Jihofa, oñ i kʼe̩wñ iche̩bo̩ e̩gujo wache, kpʼe̩wñ iche̩bo̩ ure̩do̩, oñ i fʼo̩je̩ uyo̩ hi ñw abuko̩lo̩-wñ chaka."
1KI,3,16,"Tak abobule̩ meji ku ma chʼamajo̩ko̩ lewa ugbo onu, oñ ma kwodago o̩gba-wñ."
1KI,3,17,"Tak onobule̩ ejodudu kakini, Keka, odu-mi, omi kpai onobule̩-i jʼunyiʼka; omi fʼo̩ma bi ugbo-wñ ef unyi le̩."
1KI,3,18,"Oñ i lewatu o̩jo̩ e̩ke̩ta kʼu bi o̩ma le̩, kʼonobule̩-i ño̩ bi o̩ma ge̩. Oñ a ajo̩ kpʼo̩la-wa o̩mo̩; e̩nomune̩ du dʼef unyi le̩ kpʼawa n, chai awa meji kate jʼef unyi le̩."
1KI,3,19,"Tak o̩ma onobule̩-i leku odu, todabu kʼi dachi nʼo."
1KI,3,20,"Tak i kwane̩ alumeji odu, amʼo̩ma-mi e̩ne̩ke̩le̩ du kwʼakolo-mi abu kʼadu-we̩ onobule̩-i alolu, oñ i mʼu du dachi agbe̩do̩-wñ, i la dʼo̩ma-wñ ki ku le̩ dachi agbe̩do̩ e-mi."
1KI,3,21,"Tak e̩gba kʼu kwane̩ odudu kʼu dʼe̩nya ñw o̩ma-mi ñmo̩, go, i mud oku one̩ te̩; ama e̩gba kʼu fʼo̩la-wñ go odudu, go, i chʼo̩ma-mi e̩ne̩ke̩le̩ kʼu bi le̩ de̩ n."
1KI,3,22,"Tak onobule̩ ekeji kakini, O̩da; chai e-kʼi deju chʼo̩ma-mi, e-kʼi ku la chʼo̩ma e-we̩. Tak e-i kakini, O̩da; chai e-kʼi ku chʼo̩ma e-we̩, oñ e-kʼi deju chʼo̩ma e-mi. Abe̩le̩ ma jʼaka o̩gba onu le̩."
1KI,3,23,"Tak onu kakini, E̩ne̩ʼka aka kakini, O̩ma e̩ne̩ke̩le̩ kʼi deju-i chʼe-mi, oñ o̩ma e-we̩ ku le̩; ekeji la aka kakini, O̩da; todu e-kʼi ku chʼo̩ma-we̩, o̩ma-mi la chʼe-kʼi deju."
1KI,3,24,"Tak onu kakini, Mʼo̩kwo̩chageli du wa ñwu mi. Oñ ma mʼo̩kwo̩chageli du wa o̩gba onu o̩mo̩."
1KI,3,25,"Tak onu kakini, Fʼo̩ma ki deju le̩ ko̩da meji, kʼe̩ la mʼojiʼka du ñw e̩ne̩ʼka, kʼe̩ mʼojiʼka du ñw e̩ne̩ ekeji."
1KI,3,26,"Tak onobule̩ e-kʼo̩ma ki deju le̩ chʼe-wñ kʼo̩la ñw onu todabu kʼo̩ma-wñ e̩ne̩ke̩le̩ chemʼo̩ e̩do̩, oñ i kakini, Keka, odu-mi, mʼudeju o̩ma-i du ñw u, i la nʼugbo du kʼe̩ kpa n. Ama e̩ne̩ ekeji kakini, Tʼorm, tʼuwe̩ ane̩ n; fʼu ko̩da meji."
1KI,3,27,"Tak onu dohi kakini, Mʼo̩ma ki deju le̩ du ñw e̩ne̩-i, i nʼugbo du kʼe̩ dʼu kpa n; owñ chʼiye-wñ."
1KI,3,28,"Oñ abo Israe̩l chaka gbʼinabali ajo̩ kʼonu ka le̩; taku ma kworailo onu; todu ma cheli ka kʼibe O̩jo̩ dʼef uwñ, kʼi akajo̩ o̩kpakpa."
1KI,4,1,Abe̩le̩ So̩lo̩mo̩n jʼonu abo Israe̩l chaka.
1KI,4,2,Abo-i la chʼamidachi ku ma jʼugbo-wñ; Azaraya o̩ma Zedo̩k chʼatama;
1KI,4,3,"E̩lihore̩f kpai Ahija, amo̩ma Shisha, chʼamako̩takada-wñ; Jiho̩shafat, o̩ma Ahilud chʼako̩takada inabali iko e̩wñ;"
1KI,4,4,Be̩naya o̩ma Jiho̩yada la chʼonu abogu; Zedo̩k kpai Abayata la chʼamatama;
1KI,4,5,"Azaraya, o̩ma Netan, la chʼagboji amachokolobia; Zabud, o̩ma Netan chʼuto̩gba abo̩hiala, onuko onu i che;"
1KI,4,6,"abunyi onu la jʼef o̩wo̩ Ahaishar. Abo ku ma chʼuko̩lo̩ are̩ la jʼef o̩wo̩ Ado̩nairam, o̩ma Abda."
1KI,4,7,"Oñ So̩lo̩mo̩n nʼone̩ me̩gweji ku ma ko dago jo̩ kʼabo Israe̩l chaka jʼef o̩wo̩-ma, abo le̩ nʼuje̩wñ etene tod onu kpai abo unyi-wñ: e̩ne̩ne̩ne̩ne̩-ma nʼuko̩lo̩-wñ ochuʼka o̩do̩ ʼka kʼi atene wa."
1KI,4,8,Abu kʼodu abo le̩ ko̩ de̩: Be̩n-he̩r nʼe-ane̩ uwo Ifraim;
1KI,4,9,Be̩n-de̩ke̩r ne̩ Me̩kaz kpai Shoalbim kpai Be̩t-shime̩sh kpai Ilon-be̩tanan;
1KI,4,10,Be̩n-hise̩d nʼArubo̩t (Soko kpai ane̩ He̩fe̩r du jʼef o̩wo̩-wñ);
1KI,4,11,"Be̩n-abinadab nʼane̩ otete Do̩r chaka (Tafat, o̩ma So̩lo̩mo̩n, chʼo̩ya-wñ)."
1KI,4,12,"Beana, o̩ma Ahilud, ne̩ Taanak kpai Me̩gido kpai Be̩t-shean ki dʼokolo Zaretan, o̩gane̩ Je̩zree̩l le̩, akwo Be̩t-shean wa Abe̩l-mehola gbogbo tʼudaba Jokmeam chaka;"
1KI,4,13,"Be̩n-ge̩be̩r ne̩ Ramo̩t-gilead (owñ le̩ ne̩ ewo ewo Jair, o̩ma Manasa, owñ chʼe-ki jʼojane̩ Gilead, owñ nʼane̩ Argo̩b, e-ki de̩ Beshan, i chʼewo ewo elile o̩gbo̩ me̩ta, i chenʼaku okoke, ebijeikpa ma du rʼo̩na alaku-wñ);"
1KI,4,14,"Ahinadab, o̩ma Ido, ne̩ ugbo Mahanaim;"
1KI,4,15,"Ahi-maaz ne̩ Naftali (owñ le̩ ne̩ Basemat, o̩ma So̩lo̩mo̩n, chʼo̩ya ge̩);"
1KI,4,16,Beana o̩ma Hushai ne̩ Ashe̩r kpai Be-alo̩t;
1KI,4,17,"Jiho̩shafat, o̩ma Parua, ne̩ Isakar;"
1KI,4,18,"Shimeai, o̩ma Ela, ne̩ Be̩njamin;"
1KI,4,19,"Gebe̩r o̩ma Uri nʼojane̩ Gilead, owñ chʼane̩ Siho̩n, onu abo Amo̩r, kpai e-O̩g, onu Beshan; ma chi owñ kate dago ojane̩ le̩."
1KI,4,20,"Abo Juda kpai abo Israe̩l la wewe dabe̩ne̩ kʼe̩lanyi ki dʼeti ohimini, abʼuwewe-ma de̩ de̩. Oñ ma jo̩ aje̩ e̩wñ, kpai eñmo̩, kpai iya eche."
1KI,4,21,"Oñ So̩lo̩mo̩n nʼo̩da ojane̩ ojane̩ du akwo o̩lohimini le̩ gbogbo wʼane̩ abo Filistia, gbogbo wa alo̩me̩ Ijipti; abo le̩ kʼe̩wñ ele wa, oñ ma re̩ So̩lo̩mo̩n gbogbo mʼo̩jo̩ uku-wñ."
1KI,4,22,"Uje̩wñ So̩lo̩mo̩n ku ma la tene todu o̩jo̩ okate de̩: akpulu omu ki de̩ te̩ke̩te̩ke̩ chʼo̩gbo̩ me̩jo̩, kpai e̩li o̩ka akpulu oli me̩fa nyʼo̩gbo̩lo̩."
1KI,4,23,"Amokuno̩ ki yoyo chʼe̩gwa, amokuno̩ ku ma ko kwʼoko ije̩ wa la chʼogu, ame̩wño̩re̩ egini la chʼogume̩lu, e-le̩ manyu amabede, kpai amegbi kpai amate̩ kpai amajuwe̩ kpai amidagwo̩ kpai e̩wñ e̩gʼe-le̩ ki yoyo."
1KI,4,24,"Todu owñ nʼo̩da ejʼemi ohimini le̩ chaka, akwo Tifsa gbogbo wa Gaza, amonu du ku ma jʼej emi ohimini le̩ jʼef o̩wo̩-wñ: ane̩ la bo̩ ñw u ugbo du lʼo daka."
1KI,4,25,"Oñ abo Juda kpai abo Israe̩l jo̩ e-ma to̩ko̩o̩, e̩ne̩ne̩ne̩ne̩ kwogugu ofe achiwebe̩te̩ma-wñ, kpai ofe oli o̩gbaikolo-wñ, akwo Dan gbogbo wa Birshiba, gbogbo mʼo̩jo̩ uku So̩lo̩mo̩n."
1KI,4,26,"So̩lo̩mo̩n la nʼunyi icham nyʼo̩gwo̩ko̩ o̩gbo̩ meji kʼamanya che̩ko̩ ñw u tod o̩ko̩ ogu-wñ, kpai abo ku ma nʼanya icham nyʼo̩gwo̩ko̩ me̩gweji."
1KI,4,27,"Oñ abo ku ma ko dago jo̩ le̩ nʼuje̩wñ eko wa todu So̩lo̩mo̩n onu, kpai tod e̩ne̩ du ki awʼitebulu So̩lo̩mo̩n onu, e̩ne̩ne̩ne̩ne̩ ne̩ ochu e-wñ; ma je̩ ñw e̩wñ du ki ña ma n."
1KI,4,28,"Ma ño̩ ko o̩ka barli kpai egbe wa o̩mo̩ tod amanya kpai amagema, ma ko wʼugbo ku ma nʼeku-wñ alu ku ma ñwa ñw e̩ne̩ne̩ne̩ne̩."
1KI,4,29,"Abe̩le̩ O̩jo̩ dʼibe kpai oji o̩la ema ñwu So̩lo̩mo̩n nana tabale, kpai e̩do̩ ki de̩ gbagada, i dabe̩ne̩ kʼe̩lanyi eti ohimini."
1KI,4,30,"Ibe So̩lo̩mo̩n la tʼibe abo o̩wo̩ olodudu le chaka, i ño̩ tʼibe e-abo Ijipti chaka le ge̩."
1KI,4,31,"Todu i nʼibe tʼamone̩ du le; i ne̩ tʼE̩tan e̩ne̩ E̩zra le̩ le, i la ne̩ tu Heman kpai Kalko̩l kpai Darda, amo̩ma Maho̩l, le̩ le: uwohi-wñ la dʼugbo du ef abo uche̩ichi ku ma lʼo daka."
1KI,4,32,Ita kʼi kpa chʼicham nyʼo̩gwo̩ko̩ me̩ta; eli kʼi la ko̩ chʼicham nyʼo̩gwo̩ko̩ nyoke me̩lu.
1KI,4,33,"I nʼina-bali oli ojoji ojoji aka, i chane̩ kwo oli sida ki jʼoji Le̩bano̩n gbogbo kad oli hiso̩p kʼi atiga o̩la o̩do̩; i ño̩ nʼo̩la ame̩la abe̩re̩me̩le̩ aka kpai e-ame̩we̩ kpai e-ame̩wñ ki afa ane̩pe̩te̩ kpai e-ame̩ja ge̩."
1KI,4,34,"Oñ abo iche̩ka kwʼef amone̩ du wa ku ma gbo̩ ibe So̩lo̩mo̩n, kpai kwʼugbo amonu ile̩-i du ki gbo̩ inabali ibe-wñ kʼi ne̩."
1KI,5,1,"Taku Hairam onu Taya fʼabuko̩lo̩-wñ kpuche̩ nyʼugbo So̩lo̩mo̩n; todu i gbo̩ ka ku ma fʼekpo ba tʼowñ oji kʼi jʼonu gugu e̩gu ata-wñ, todu Hairam te̩tefe̩do̩ Defid."
1KI,5,2,"Oñ So̩lo̩mo̩n fʼuche̩ kpe̩ru Hairam kakini,"
1KI,5,3,"Uwe̩ chema abu ki Defid, ata-mi, ma neke kʼunyi todu odu Jihofa O̩jo̩-wñ n, todu ogu eja ki dʼo̩ o̩la ugbo tʼugbo du, gbogbo taku Jihofa ko ma jʼo̩gane̩ adaba e̩re̩-wñ."
1KI,5,4,Fa-i Jihofa O̩jo̩-mi la mʼuñmi du ñwu mi ugbo tʼugbo du; i nʼe̩no̩la du kpai e̩wñ e̩bie̩ne̩ ki wa che emi ge̩ n.
1KI,5,5,"E̩ la go, u fʼuñwa ef e̩do̩-mi ka kʼu nakʼunyi todu odu Jihofa O̩jo̩-mi, alu ki Jihofa ko̩la ñwu Defid, ata-mi, kakini, O̩ma-we̩, e-kʼu nadu gugu oj ede-we̩ koji we̩, owñ akʼunyi tod odu-mi le̩."
1KI,5,6,"Todule̩ fa-i e̩ naka ku ma fʼoli sida da ñwu mi Le̩bano̩n; abuko̩lo̩-mi la ajo̩ kpʼabuko̩lo̩-we̩; oñ u narʼo̩me̩ ñw e̩ tod abuko̩lo̩-we̩ alu du kʼe̩ ka, todu uwe̩ chema ka ki nʼe̩ne̩ du ef uwa kʼi chʼo̩ka igbo oli ebu dab abo Saido̩n in."
1KI,5,7,"Oñ i lewatu abu ki Hairam gbo o̩la ki So̩lo̩mo̩n ka le̩, i yo̩ nana, oñ i kakini, Jihofa ki nʼele eñini-i, owñ chʼe-ki dʼo̩ma ki nʼibe ñwu Defid kʼamone̩ inaina-i ki jʼefo̩wo̩-wñ."
1KI,5,8,"Taku Hairam fʼuche̩ kpe̩ru So̩lo̩mo̩n kakini, Uche̩ e̩wñ kʼe̩ kpe̩ru mi le̩ u gbo̩ me̩: nache alu du kʼe̩ tene ugbo igbo oli sida le̩ kpai ugbo igbo oli fir ge̩."
1KI,5,9,"Abuko̩lo̩-mi akʼo gwo̩ru kwo Le̩bano̩n wa o̩la ohimini abadi; tak u nafʼigbo igbo oli le̩ tamʼomune̩ ki nʼeju ohimini alo tʼugbo kʼuwe̩ aka ñwu mi, tak u naje̩ ñwu ma fʼu ko̩da bʼomune̩ te̩ o̩mo̩, tak uwe̩ amʼu ko; e̩ kʼuje̩wñ wa tod abo unyi-mi, mak e̩ fʼe̩wñ kʼu natene chekpa me̩."
1KI,5,10,Abe̩le̩ Hairam mʼigbo oli sida kpai oli fir ko ñwu So̩lo̩mo̩n alu du kʼi tene.
1KI,5,11,"Taku So̩lo̩mo̩n mʼe̩ñwa o̩ka wit ko̩r icham nyʼo̩gwo̩ko̩ ogu ko ñw Hairam ki chʼuje̩wñ tod abo-wñ, kpai e̩ñwa ekpo ku ma de̩ nyo̩nyo̩ ko̩r ogu, i dabe̩ne̩ kʼigaluwa o̩gwo̩ko̩. Abe̩le̩ So̩lo̩mo̩n ko ñwu Hairam o̩do̩ o̩do̩."
1KI,5,12,Jihofa la dʼibe ñwu So̩lo̩mo̩n alu kʼi katane̩ ñw u; oñ e̩do̩ Hairam kpai So̩lo̩mo̩n bo̩ru omune̩; tak ama meji le̩ fʼalo kpe̩.
1KI,5,13,Tak onu So̩lo̩mo̩n je̩ ñwu ma chi one̩ uko̩lo̩ kwʼugbo du ojane̩ Israe̩l wa; one̩ kʼi je̩ ñwu ma chi wa ku ma rʼo̩ ire̩ chʼicham nyʼo̩gwo̩ko̩ ogue̩gwa.
1KI,5,14,"Oñ i fʼuma kpe̩ nyi Le̩banon, one̩: icham nyʼo̩gwo̩ko̩ me̩gwa nʼochuʼka aro̩ne aro̩ne; ma fʼochuʼka je̩ Le̩bano̩n, taku ma jʼochu meji unyi. Adonai-ram la chʼagboji abo ku ma nʼuko̩lo̩ ire̩ ache le."
1KI,5,15,"Oñ So̩lo̩mo̩n nʼone̩ icham nyʼo̩gwo̩ko̩ e̩te̩gwa ku ma nʼadu-wñ, kpai one̩ icham nyʼo̩gwo̩ko̩ o̩gbo̩ me̩le̩ ku ma jʼane̩ uwo le̩ ada okuta;"
1KI,5,16,"abo le̩ chʼojoji ñw abo ku ma ko dago jo̩ kʼuko̩lo̩ le̩ jʼef o̩wo̩-ma, one̩ icham nyʼo̩gwo̩ko̩ me̩ta nyʼoli me̩fa nʼo̩da abo ku ma jʼef uko̩lo̩ le̩ ache."
1KI,5,17,"Tak onu ñwa ñwu ma, oñ ma kʼokuta lile kʼaja-wñ chʼe̩kpuna wa, ku ma nʼokuta ku ma da chʼunyane̩ unyi le̩."
1KI,5,18,Oñ amakʼunyi e-So̩lo̩mo̩n kpai amakʼunyi Hairam kpai abo Ge̩bal chʼabo ku ma da; ma la fʼigbo oli kpai okuta ñwo̩che ku ma ne̩ kʼunyi le̩.
1KI,6,1,"Oñ i lewatʼo̩do̩ ulo̩ko̩ nyʼo̩gbo̩ me̩le̩ kʼamo̩ma Israe̩l kwʼIjipti wa, owñ chʼo̩do̩ e̩ke̩le̩ ki So̩lo̩mo̩n jʼonu Israe̩l, ochu Zif, kʼi chʼochu ekeji ef o̩do̩, kʼowñ chane̩ ekʼunyi Jihofa le̩."
1KI,6,2,"Oñ ujiji unyi ki So̩lo̩mo̩n onu ko̩ todu Jihofa le̩ chʼohibo̩wo̩ o̩gbo̩ me̩ta, unabe̩-wñ la chʼohibo̩wo̩ ogu, o̩gba-wñ la chʼohibo̩wo̩ ogue̩gwa."
1KI,6,3,"Oñ ujiji agbaru ki dʼo̩gba uña e̩gahi unyi le̩ chʼohibo̩wo̩ ogu, alu kʼunabe̩ unyi le̩ de̩; unefu-wñ la chʼohibo̩wo̩ me̩gwa o̩gba unyi."
1KI,6,4,Oñ i fʼoli iwido che todu unyi le̩ kʼoli-wñ chʼeko̩fi omune̩ da ki chʼe̩gudu jo̩.
1KI,6,5,Oñ i fʼo̩pata fia nʼoji omune̩ ki dachi nʼo̩do̩ unyi le̩ daka. I lʼunyi e̩gahi kpai uña efo̩ e-efo̩ daka. Oñ i fʼu ko̩da ki chʼunyi unyi lo daka.
1KI,6,6,"Unabe̩ o̩pata o̩gane̩ chʼohibo̩wo̩ me̩lu, unabe̩ e-ki dʼalumeji chʼohibo̩wo̩ me̩fa, unabe̩ e̩ke̩ta-wñ ate̩ chʼohibo̩wo̩ mebie; todu i fʼagbamune̩-wñ che kʼi dufu o̩do̩da o̩lʼo̩do̩ le̩ alo daka, todu kʼe̩wñ du ki we egwunyʼo̩do̩ unyi le̩ onugo."
1KI,6,7,"Unyi ku ma ane le̩, ma nʼokuta ku ma ñwo̩che kpa kwef oko ne; ma gbʼiche̩ ihama kpai e̩do̩ kpai e̩wñ ido̩na ebije du abu ku ma jʼo̩mo̩ ane̩ n."
1KI,6,8,"Alugbana unyi ki yamo̩ akolo-wñ alumeji dʼo̩wo̩ awo̩to̩ unyi; oñ ma te̩gu agube ki chʼadagbala gbogbo tʼunyi alumeji, ma kwef e-alumeji le̩ tef e̩ke̩ta-wñ."
1KI,6,9,"Abe̩le̩ i kʼunyi le̩, oñ i fʼu kpoji: i la kʼugbo̩lo̩ oli kpai akatakpo oli sida te̩ rʼoji-wñ."
1KI,6,10,"Oñ i fʼunyi ki nʼoji omune̩ le̩ ko̩ yamo̩ o̩lo̩do̩ unyi le̩ du, o̩gba-wñ okoke chʼohibo̩wo̩ me̩lu; agbamune̩-wñ chʼigbo oli sida ki kado unyi le̩."
1KI,6,11,"Tak o̩la Jihofa lewʼugbo So̩lo̩mo̩n kakini,"
1KI,6,12,"I chʼe-unyi kʼuwe̩ ako̩-i iche̩wñ kʼe̩ jʼalule̩ teju e̩wñ uhio̩me̩-mi, kʼe̩ kʼajo̩ alu kʼomi ñwate̩, kʼe̩ la de uko̩-mi du kʼe̩ lule̩ teju-wñ; mak u naje̩ ñw o̩la-mi lonyane̩ ugbo we̩, owñ chʼe-kʼu ka ñwu Defid ata-we̩"
1KI,6,13,"Tak omi agugu ef amo̩ma Israe̩l, u ñʼahi abo-mi Israe̩l tinyo̩ n."
1KI,6,14,"Abe̩le̩ So̩lo̩mo̩n fʼunyi le̩ ko, oñ i fʼu kpoji."
1KI,6,15,"I nʼakatakpo oli sida chʼo̩do̩ unyi le̩ ejefu. Akwʼe̩rane̩ o̩do̩ le̩ gbogbo kad o̩pata-wñ ate̩, i mʼoli ko bʼo ma ejefu; oñ i kʼoli fir bʼajita unyi le̩ ma."
1KI,6,16,"I la nʼakatakpo oli sida ko̩ ohibo̩wo̩ ogu unyi le̩ ejubi, akwʼane̩pe̩te̩-wñ gbogbo wa kad o̩pata-wñ ate̩; i la fʼu ko̩ ejefu-wñ abe̩le̩, kʼi chʼunyi ejefu kʼi chʼuña kiafo̩ e-efo̩ le̩."
1KI,6,17,"Oñ unyi le̩, owñ chʼunyi e̩gahi ejo̩gba-wñ, chʼohibo̩wo̩ o̩gbo̩ meji."
1KI,6,18,Oli sida ki bʼejefu unyi le̩ ma chʼe̩kina dab e̩rʼugba kpai ododo; oli sida i che chaka; ma li okuta-wñ du n.
1KI,6,19,"Oñ i fʼuña kiafo̩ ñwo̩che alumeji unyi ejefu le̩, kʼi dʼakpati alo Jihofa gugu o̩mo̩."
1KI,6,20,"Ujiji ejefu uña kiafo̩ le̩ chʼohibo̩wo̩ ogu, unabe̩-wñ la chʼohibo̩wo̩ ogu, o̩gba-wñ laño̩ chʼohibo̩wo̩ ogu ge̩; tak i mʼo̩jamalia hiolo ko gamʼo̩ oñ i ño̩ ko gamʼo̩la ubo̩ iche̩bo̩ ku ma nʼoli sida che ge̩."
1KI,6,21,"Abe̩le̩ So̩lo̩mo̩n kʼo̩jamalia hiolo gamʼejefu unyi le̩, oñ i mʼiyagba o̩jamalia ko kofi o̩gba uña kiafo̩ le̩ da; i la mʼo̩jamalia ko gamʼo̩."
1KI,6,22,Abe̩le̩ i kʼo̩jamalia gamʼo̩lʼunyi le̩ chaka gbogbo taku ma fʼuko̩lo̩ unyi le̩ chekpa; i ño̩ kʼo̩jamalia gamʼo̩la ubo̩ iche̩bo̩ e-uña kiafo̩ le̩ chaka ge̩.
1KI,6,23,"Tak i nʼoli o̩lif fʼiche̩rub meji gbe̩ ef uña kiafo̩ le̩, o̩gba-wñ mejeji chʼohibo̩wo̩ me̩gwa."
1KI,6,24,"Ika che̩rub o̩wo̩ ʼka la chʼohibo̩wo̩ me̩lu, ika-wñ o̩wo̩ ekeji chʼohibo̩wo̩ me̩lu ge̩; akwo otitala ika-wñ o̩wo̩ʼka tʼotitala ika-wñ o̩wo̩ ekeji chʼohibo̩wo̩ me̩gwa."
1KI,6,25,"Che̩rub ekeji laño̩ chʼohibo̩wo̩ me̩gwa ge̩. E̩ñwa iche̩rub meji le̩ chʼoka, alu kʼo̩la-wñ mejeji le̩ de̩ la chʼoka."
1KI,6,26,"O̩gba che̩rub oka chʼohibo̩wo̩ me̩gwa, abe̩le̩ che̩rub ekeji de̩ ge̩."
1KI,6,27,"Tak i mʼiche̩rub le̩ ko jʼef unyi ejefu le̩; ika iche̩rub la chenadala, todu kʼikaʼka ki kad o̩do̩ʼka, kʼika che̩rub ekeji la kad o̩do̩ ekeji; ika-ma la kad omune̩ alumeji unyi le̩."
1KI,6,28,Oñ i kʼo̩jamalia wenyʼiche̩rub meji le̩ o̩la.
1KI,6,29,"I la fʼina ko̩ nyu o̩lo̩do̩ unyi le̩ du daka, ejefu-wñ kpai ejo̩do̩da-wñ, ina-wñ chʼuwo̩li iche̩rub, kpai oli ki dab e̩kpe, kpai ododo ki mutu."
1KI,6,30,"I la mʼo̩jamalia ko bʼajita unyi le̩ ma, tʼejefu, tʼejo̩do̩da."
1KI,6,31,Oñ i nʼoli olif chʼolugbana tod alu o̩na unyi kiafo̩ le̩: oli afida ate̩ alugbana kpai oli akolo-wñ chʼukpe̩re̩lu-wñ.
1KI,6,32,"Oli o̩lif oñ i ne̩ che o̩lugbana meji; oñ i fʼina iche̩rub kpai oli ki dab e̩kpe̩ kpai ododo ki mutu ko̩ nyʼu, tak i kʼo̩jamalia gamʼo̩la-wñ; oñ i mʼo̩jamalia ko nadala bʼo̩la iche̩rub kpai oli ki dab e̩kpe̩ le̩ ma."
1KI,6,33,"Abe̩le̩ i ño̩ ne̩ oli o̩lif che oli alugbana unyi e̩gahi onugo, owñ chʼukpe̩re̩le̩-wñ;"
1KI,6,34,"kpai olugbana oli fir meji: olugbana-wñ oka chʼe̩kpana meji kʼi aguche̩ nʼo̩la-wñ, oñ e̩kpana olugbana ekeji le̩ aguche̩ nʼo̩la-wñ ge̩."
1KI,6,35,"Tak i fʼina iche̩rub kpai oli ki dab e̩kpe̩ kpʼododo ki mutu ko nyʼu; oñ i kʼo̩jamalia gamʼo̩, i fʼu ka tunyʼina-wñ."
1KI,6,36,"Tak i nʼokuta ku ma da ne anuku, o̩gba okuta me̩ta nʼoji omune̩, tak igbo oli sida mud o̩gba omune̩ noji e-le̩."
1KI,6,37,"Ma la fʼe̩re̩ unyi Jihofa nyane̩ ef ochu Zif, o̩do̩ e̩ke̩le̩."
1KI,6,38,"Oñ o̩do̩ e̩ke̩gwaka, ochu Bul, owñ chʼochu e̩ke̩jo̩, ma fʼuko̩lo̩ unyi le̩ che kpa kpai e̩ko̩da-wñ chaka, teju alu du ku ma ñwa te̩. Abe̩le̩ i dʼef unyi le̩ eko̩ o̩do̩ mebie."
1KI,7,1,"So̩lo̩mo̩n la dʼef unyi e-wñ onugo eko̩ o̩do̩ me̩gwe̩ta, abe̩le̩ i fʼuko̩lo̩ unyi-wñ chekpa."
1KI,7,2,"Todu i nʼoli kwʼef oko Le̩bano̩n kʼunyi-wñ le̩: ujiji-wñ chʼohibo̩wo̩ ogume̩lu, unabe̩-wñ la chʼohibo̩wo̩ ooje, o̩gba-wñ la chʼohibo̩wo̩ ogue̩gwa, i tane̩ oji oli sida ku ma ko che oli urane̩-wñ o̩gba o̩gba me̩le̩, igbo oli sida la nʼoji oli urane̩-wñ le̩."
1KI,7,3,Taku ma fʼoli sida te̩ru oji igbo oli o̩gbo̩ meji nyoke me̩lu ki nʼoji oli urane̩ le̩: o̩gbaʼka-wñ chʼe̩gwe̩lu.
1KI,7,4,"Tak igbo oli jo̩ o̩gba o̩gba me̩ta, ope-wñ la chʼaro̩ne omune̩ o̩gba o̩gba me̩ta."
1KI,7,5,"Ma nʼoli ku ma fa ago̩go̩ me̩le̩ chʼolugbana-wñ chaka kpai oli ugbogaga-wñ, igbo oli ma ne̩ che. Ope-wñ la kpejurʼope o̩gba o̩gba me̩ta."
1KI,7,6,"Tak i mʼoli urane̩ ko chʼagbaru-wñ; ujiji-wñ la chʼo̩hibo̩wo̩ ooje, unabe̩-wñ la chʼo̩hibo̩wo̩ ogue̩gwa; tak i nʼagbaru ej o̩gba e-le̩; oñ ma ko oli urane̩ dago jʼej o̩gba e-le̩ ge̩, oñ i fʼubo̩ alugbana ne o̩mo̩."
1KI,7,7,"Tak i fʼatakpa ugbo kʼi akpʼede kʼi akajo̩ ko̩, owʼñ chʼatakpa ajo̩: oñ ma kʼoli sida bʼo̩la-wñ ma akwo ajita-wñ o̩gane̩ kad o̩pata-wñ ate̩."
1KI,7,8,"Tak unyi-wñ ugbo kʼi ache kʼi gugu owñ chʼanuku ekeji ejefu atakpa le̩, ma che uko̩lo̩ e-le̩ abe̩le̩ ge̩. I ño̩ fʼunyi ko̩ tod o̩ma Fero (owñ chʼe-ki So̩lo̩mo̩n ne̩ chʼo̩ya), e-le̩ dab atakpa le̩ ge̩."
1KI,7,9,"Ma kʼokuta kʼalaja-wñ chʼe̩kpuna ne e̩wñ-i du, owñ chʼokuta ku ma da, e-ku ma fuñwa ojoji ojoji, ma nʼiso̩ le, tʼejefu, tʼejo̩do̩da-wñ, akwo e̩re̩-wñ gbogbo kad okuta ki kpʼoji-wñ ate̩; abe̩le̩ i de̩ ejo̩do̩da ge̩ gbogbo wa ologbo lile."
1KI,7,10,"Okuta udane̩-wñ ño̩ chenʼo̩ko̩ nana, okuta-wñ chʼelilelile. I nʼokuta ki chʼo̩hibo̩wo̩ me̩gwa, i ño̩ nʼokuta ki chʼohibo̩wo̩ me̩jo̩ ge̩."
1KI,7,11,"Oji-wñ ate̩ laño̩ chʼokuta ki nʼo̩ko̩ nana ge̩, okuta ku ma da e̩ñwa e̩ñwa i che, kpai oli sida."
1KI,7,12,"Oñ ologbo lile ki lʼo daka chʼokuta ku ma da ku ma ne nʼoji omune̩ o̩gba o̩gba me̩ta, oñ o̩gba-wñ oka chʼigbo oli sida, i dab anuku unyi Jihofa kpai agbaru unyi le̩."
1KI,7,13,Tak onu So̩lo̩mo̩n fʼonuche̩ kpe̩ adu Hairam kwo Taya wa.
1KI,7,14,"Owñ chʼo̩ma o̩yaukuo̩ko̩ kʼi chʼabo o̩lo̩pu Naftali, ata-wñ la chʼe̩ne̩ Taya, e̩ne̩ ki ache uko̩lo̩ ebijeikpa i che; ibe kpai oji e̩wñ ema kpai o̩ka uko̩lo̩ eche chʼe̩kʼefu-wñ, i ache uko̩lo̩ du ku ma nʼebijeikpa che. Oñ e̩ne̩ le̩ lewa ugbo So̩lo̩mo̩n onu, i la fʼuko̩lo̩-wñ che chaka."
1KI,7,15,"Todu owñ nʼebijeikpa chʼebije meji ki dago waala, o̩gbaʼka-wñ chʼohibo̩wo̩ me̩gwe̩jo̩: iku ki chʼohibo̩wo̩ me̩gweji tak i alʼoka-wñ daka. Ejeji-wñ chʼokujo̩."
1KI,7,16,"Tak i nʼebijeikpa da ukata meji kʼi du gugu oj e̩wñ ebijeikpa meji ki dago waala le̩; o̩gba ukata oka chʼo̩hibo̩wo̩ me̩lu, o̩gba ukata ekeji laño̩ chʼo̩hibo̩wo̩ me̩lu ge̩."
1KI,7,17,"E̩wñ ki dab iga jʼo̩mo̩, kpai iyagba ku ma ko chʼo̩ñwe̩ nyʼu, todu ukata ki jʼoji ebije ki dago waala le̩: ebie chʼutodu ukataʼka, ebie la chʼutodu ukata ekeji."
1KI,7,18,Abe̩le̩ i fʼebije ki dago waala le̩ che; oñ i fʼo̩gba po̩me̩grane̩t meji chenyʼoj iga kʼi bʼoji ukata kʼi nʼoji ebije ki dago waala le̩ ma; abe̩le̩ i ño̩ che todu ukata ekeji ge̩.
1KI,7,19,"Oñ ma che uko̩lo̩ ukata ki bʼoji ebije ki dago waala le̩ ef agbaru le̩ ma kʼi dabu odo-do ku ma do̩ ko̩ lili, i chʼohibo̩wo̩ me̩le̩."
1KI,7,20,"Oñ ukata ukata ño̩ nʼoji ebije ki dago waala meji le̩ ate̩, ame̩ru ugbo efu-wñ kʼiga le̩ yamo̩: oñ po̩me̩grane̩t ki lʼukata ekeji le̩ daka o̩gba o̩gba chʼo̩gwo̩ko̩."
1KI,7,21,"Tak i mʼe̩wñ ebije ekpikpa waala le̩ ko dago ugbo agbaru unyi e̩gahi le̩; i la dʼebije waala e-o̩wo̩ awo̩to̩ dago, oñ i dʼodu-wñ ko̩ Jakin, tak i dʼebije waala e-o̩wo̩ awohi dago, oñ i dʼodu-wñ ko̩ Boaz."
1KI,7,22,Ma che uko̩lo̩ oj ebije ki dago waala le̩ dabu ododo lili ge̩; abe̩le̩ taku ma fʼuko̩lo̩ ebije ki dago waala le̩ chekpa.
1KI,7,23,"Tak i fʼebije da kʼomi agba gu ef uwñ; akwo alu-wñ ejemi tʼejano̩mo̩-wñ chʼohibo̩wo̩ me̩gwa, i chʼokokolo, o̩gba-wñ la chʼohibo̩wo̩ me̩lu; iku ki alʼo̩ de chʼohibo̩wo̩ ogue̩gwa."
1KI,7,24,"Tak o̩gane̩ eti-wñ ki kama le̩, ikoko ne daka, e̩gwa-wñ jʼef ohibo̩wo̩ʼka, abe̩le̩ ma le e̩gbagu omi le̩ daka, ikoko le̩ chʼo̩gba o̩gba meji, ma fʼu da manyʼu e̩gba ku ma da onugo e̩wñ e̩gbagu omi le̩."
1KI,7,25,"E-le̩ nʼubi amokuno̩ me̩gweji, okuno̩ me̩ta kpejurʼo̩wo̩ o̩pata ate̩, e̩ta-wñ la kpejurʼo̩wo̩ olane̩, e̩ta-wñ kpejurʼo̩wo̩ o̩pata o̩gane̩, e̩ta-wñ la kpejurʼo̩wo̩ olodudu; taku ma du e̩wñ e̩gbagu omi le̩ nʼuma ubi, ofe-ma chaka jʼejefu."
1KI,7,26,"Ukpa-wñ chʼadaba o̩wo̩ʼka; ma fʼuko̩lo̩ eti-wñ che dab eti ago, dabe̩ne̩ kʼeli ododo lili; i aje̩ dabe̩ne̩ kʼotube̩ icham nyʼo̩gwo̩ko̩ meji."
1KI,7,27,"Tak i nʼebijeikpa che o̩ka me̩gwa; ujiji o̩kaʼka chʼohibo̩wo̩ me̩le̩, unabe̩-wñ la chʼohibo̩wo̩ me̩le̩, o̩gba-wñ chʼohibo̩wo̩ me̩ta."
1KI,7,28,Alu kʼuko̩lo̩ o̩ka-wñ le̩ la de̩ de̩: i chenʼe̩wñ ki yamo̩ iba-wñ lale; e̩wñ ki yamo̩ le̩ tʼagbagba ukpa ku ma bu tʼeti-wñ ate̩ kpai o̩gane̩;
1KI,7,29,oñ amidu kpai amokuno̩ kpai amiche̩rub jʼo̩la e̩wñ ki yamo̩ iba-wñ ki tʼagbagba ukpa eti-wñ le̩; oñ ma fʼe̩wñ che dab akete oj ukpa eti-wñ ate̩; tak o̩gane̩ amidu kpai amokuno̩ ma fʼe̩wñ kʼuko̩lo̩-wñ dab iyagba che lo̩ko̩li lʼo̩la-wñ daka.
1KI,7,30,"O̩ka-wñ okoka le̩ nʼo̩da me̩le̩ ku ma nʼebije ekpikpa che; ebije ugbadu ne̩ ki tunyʼo̩da-wñ chʼebijeikpa ge̩. E̩re̩-wñ me̩le̩ ne̩ o̩papata ojika. Ma fʼika-wñ le̩ damanyʼu ofe ukpachi ugwo̩wo̩, iyagba jʼo̩la-wñ okoke lale."
1KI,7,31,"Oñ unabe̩ alu-wñ ef ukata-wñ kpai ate̩-wñ le̩ chʼohibo̩wo̩ʼka; ma la fʼalu-wñ che okokolo dabe̩ne̩ kʼakete okokolo ku ma kʼe̩wñ no, ohibo̩wo̩ʼka kpai ukpe̩reji; alu-wñ ño̩ chʼe̩kina ge̩, iba-wñ la chʼago̩go̩ me̩le̩, e-le̩ ño̩ chʼokokolo ge̩ n."
1KI,7,32,O̩da-wñ me̩le̩ la jʼo̩gane̩ iba-wñ le̩; iwili o̩da-wñ la tunyʼofe-wñ: o̩gba o̩da le̩ oka chʼohibo̩wo̩ʼka kpai ukpe̩reji.
1KI,7,33,"Uko̩lo̩ o̩da le̩ dabe̩ne̩ kʼuko̩lo̩ o̩da o̩ko̩ogu, ugbo̩lo̩-wñ, kpai fo̩m, kpʼiwili-wñ, kpai o̩da-wñ chʼuko̩lo̩ o̩na eda."
1KI,7,34,O̩papata ojika me̩le̩ la jo̩ ago̩go̩ me̩le̩ o̩ka o̩ka le̩: o̩papata ojika-wñ chʼe̩re̩ʼka kpai o̩ka onugo.
1KI,7,35,Ugele-wñ okokolo ne oj o̩ka le̩ kʼo̩gba-wñ chʼukpe̩re-ji ohibo̩wo̩; agbamune̩ e̩wñ ki jʼoji o̩ka le̩ kpʼiba-wñ chʼe̩re̩ oka kpai owñ.
1KI,7,36,"Tak i fʼamiche̩rub kpai amidu kpai oli ki dab e̩kpe̩ kina nyʼo̩la alo agbamune̩-wñ le̩, kpai iba-wñ lale, alu kʼoka oka-wñ nʼuña, oñ iyagba iyagba lʼo daka."
1KI,7,37,"Alu kʼi che oka me̩gwa le̩ de̩: i fʼo̩chaka-wñ da e̩re̩ onu kate, e̩ñwa-wñ chʼe̩re̩ʼka, o̩la-wñ la chʼe̩re̩ʼka ge̩."
1KI,7,38,Tak i nʼebije ekpikpa che ukpachi ugwo̩wo̩ me̩gwa: ukpachi-wñ oka aje̩ otube̩ o̩gbo̩ meji; ukpachi ugwo̩wo̩ le̩ okoka chʼohibo̩wo̩ me̩le̩; ukpachi ugwo̩wo̩ le̩ la nʼoji o̩ka me̩gwa le̩ okoka lale.
1KI,7,39,"Tak i mʼo̩ka me̩lu ko dago o̩wo̩ awo̩to̩ unyi le̩, oñ o̩ka-wñ me̩lu i ko jʼo̩wo̩ awohi unyi le̩ ge̩; tak i mʼe̩wñ e̩gbagu omi le̩ du gugu o̩wo̩ awo̩to̩ unyi le̩, o̩wo̩ olodudu-wñ me̩ru o̩pata o̩gane̩."
1KI,7,40,Hairam la fʼukpachi ugwo̩wo̩ kpai uko̩che̩ kpai ochibu-wñ che. Abe̩le̩ Hairam fʼuko̩lo̩ du kʼi ache tod onu So̩lo̩mo̩n ef unyi Jihofa le̩ che kpoji;
1KI,7,41,"ebije ki dago waala meji le̩, kpai ugba meji todu ukata ki jʼoji ebije ki dago waala le̩; kpai uko̩lo̩ ku ma che dab iga meji le̩ kʼi bʼoji ugba ukata ki jʼoj ebije ki dago waala meji le̩ ma;"
1KI,7,42,"kpai po̩me̩grane̩t ulo̩ko̩ todu iga meji le̩; po̩me̩grane̩t jʼo̩la igaʼka o̩gba o̩gba ugbo meji, todu kʼi bʼoji ugba ukata meji ki jʼoji ebijeikpa ki dago waala le̩ ma;"
1KI,7,43,"kpai o̩ka me̩gwa le̩, kpai ukpachi ugwo̩wo̩ me̩gwa ki nʼoji o̩ka le̩;"
1KI,7,44,"kpai e̩wñ e̩gbagu omi oka le̩, kpʼamokuno̩ me̩gweji ki jʼofe e̩wñ e̩gbagu omi le̩."
1KI,7,45,"Ucha-wñ kpʼuko̩che̩-wñ kpʼochibu-wñ, e̩wñ eku le̩ du e-ki Hairam che todu So̩lo̩mo̩n onu ef unyi Jihofa chʼebije ekpikpa ku ma gwe̩ hiolo."
1KI,7,46,"Onu fʼo̩na e̩wñ le̩ du da egbili Jo̩rdan, ane̩ etulu ki dʼagbagba Suko̩t kpai Zaretan."
1KI,7,47,"So̩lo̩mon la tʼe̩wñ eku le̩ eñwa go no̩, todabu kʼi wewe tabale. Ma la tejane̩ alu kʼuwoji ebijeikpa-wñ de̩ n."
1KI,7,48,"So̩lo̩mo̩n la fʼe̩wñ eku du ki jʼef unyi Jihofa le̩ che: ubo̩ iche̩bo̩ o̩jamalia le̩, kpʼitebulu ku ma kʼakala eju jʼoji-wñ, o̩jamalia abʼe-le̩ che;"
1KI,7,49,"kpʼakete agege le̩, e̩lu jʼo̩wo̩ awo̩to̩, e̩lu la jʼo̩wo̩ awohi, o̩gba uña kiafo̩ le̩, o̩jamalia hiolo e-le̩ che; kpʼododo-wñ, kpʼagege-wñ, kpʼalapa-wñ, chʼo̩jamalia;"
1KI,7,50,"kpʼagowñ kpʼe̩wñ ku ma ne̩ kpʼuna-wñ lu kpʼochibu-wñ kpʼuko̩de̩-wñ kpʼaido-wñ, e-le̩ chʼo̩jamalia hiolo; kpʼukodo-wñ, tʼe-ki chʼutodu olugbana unyi ejefu, uña kiafo̩ e-efo̩ le̩, kpai todu olugbana unyi, ki chʼunyi e̩gahi onugo, e-o̩jamalia i che."
1KI,7,51,"Abe̩le̩ uko̩lo̩ du ku So̩lo̩mo̩n onu che ef unyi Jihofa takpa. Taku So̩lo̩mo̩n mʼe̩wñ du ki Defid, ata-wñ che ki fo̩ le̩ ko wa, ajifa kpʼo̩jamalia le̩ kpʼe̩wñ eku-wñ, oñ i mʼu ko jʼef o̩pata unyi ef unyi Jihofa le̩."
1KI,8,1,"Taku So̩lo̩mo̩n kʼabogijo Israe̩l kpai amuto̩gba o̩lo̩pu, o̩lo̩pu, owñ chʼamidachi ef amata amo̩ma Israe̩l, jeju ugbo So̩lo̩mo̩n onu. Je̩rusale̩m, kʼama ki dʼakpati alo Jihofa kwef ewo Defid, Zayo̩n, wa."
1KI,8,2,"Oñ aboke̩le̩ Israe̩l chaka kʼo̩la-ma wa jeju ugbo So̩lo̩mo̩n onu ugbo uje̩wñ uyo̩ ochu E̩tanim, owñ chʼochu e̩kebie."
1KI,8,3,"Oñ abogijo Israe̩l chaka lewa, tak amata-ma mʼakpati le̩ du."
1KI,8,4,"Oñ ma dʼakpati Jihofa le̩ wa, kpai unyabo ujeju, kpai e̩wñ eku kiafo̩ chaka ki jʼef unyabo le̩; e̩wñ le̩ amatama kpai abo Lifai muko wa."
1KI,8,5,"Oñ So̩lo̩mo̩n onu kpai abo̩gbadu Israe̩l chaka, ku ma jeju wʼugbo-wñ le̩, jo̩ kpʼowñ o̩gba akpati le̩ akpa ame̩wño̩re̩ egini kpai amokuno̩ ku ma ma neke kʼaluka uwewe-ma n, ma la neke lo dama n."
1KI,8,6,"Tak amatama dʼakpati alo Jihofa wʼuña-wñ ef uña e̩gahi unyi le̩, tef uña kiafo̩ e-efo̩, owñ chʼofe ika amiche̩rub le̩."
1KI,8,7,"Todu amiche̩rub nʼika-ma dala oji uña akpati le̩, oñ amiche̩rub le̩ bʼoji akpati le̩ kpai oli ugbo̩lo̩-wñ ate̩ ma."
1KI,8,8,Oñ ujiji oli ugbo̩lo̩-wñ je̩ ñwu ma li oji-wñ ef uña kiafo̩ ki dʼo̩gba uña e̩gahi le̩: ma muda ali o̩do̩da n. O̩mo̩ i la jo̩ tʼeñini.
1KI,8,9,"E̩wñ du la dʼef akpati le̩ n, chai alo okuta meji ku Mose̩s ko jʼo̩mo̩ Ho̩re̩b le̩, owñ chʼe̩gba ki Jihofa kpʼalo kpai amo̩ma Israe̩l, e̩gba ku ma kwʼoj ane̩ Ijipti wa le̩."
1KI,8,10,"Oñ i lewatu, e̩gba kʼamatama kwʼef uña kiafo̩ dufu, kʼakpa le̩ che̩ko̩ ef unyi Jihofa,"
1KI,8,11,"abe̩le̩ amatama la neke dago ache e̩wñ-ma n, todu akpa le̩: todu ojima Jihofa che̩ko̩ ef unyi Jihofa."
1KI,8,12,"Taku So̩lo̩mo̩n ko̩la kakini,"
1KI,8,13,"Omi la fʼunyi ugbo kʼe̩ dodo ef uwñ i ko̩ ñw e̩ ochochi,"
1KI,8,14,Tak onu mʼeju-wñ rida oñ i kadua ñw abo ujeju Israe̩l le̩ chaka: oñ abo ujeju Israe̩l chaka kwodago.
1KI,8,15,"Tak i kakini, Jihofa ki nʼele, owñ chʼO̩jo̩ e-Israe̩l e-ki nʼalu-wñ ko̩la ñw ata-mi Defid, kʼi laño̩ nʼo̩wo̩-wñ che alu kʼi ka, kakini,"
1KI,8,16,"Akwʼo̩jo̩ kʼu kʼamone̩-mi Israe̩l kwʼIjipti dufu omi dʼewoʼku ef o̩lo̩pu o̩lo̩pu Israe̩l du kʼu ko̩ unyi o̩mo̩ n, todu kʼodu-mi ki dʼugbo le̩ n; u rnuda chi Defid kʼamone̩-mi Israe̩l-i ki jʼef o̩wo̩-wñ."
1KI,8,17,"I la dʼef e̩do̩ Defid, ata-mi kʼi kʼunyi tod odu Jihofa, O̩jo̩ e-Israe̩l."
1KI,8,18,"Ama Jihofa ka ñwu Defid, ata-mi, kakini, Abu kʼi dʼef e̩do̩-we̩ kʼe̩ kʼunyi tod odu-mi le̩, o̩me̩me̩le̩ e̩ che todubu kʼi dʼe̩do̩-we̩ le̩."
1KI,8,19,"I muda chʼuwe̩ akʼunyi le̩ n; chai o̩ma-we̩ kʼi akwʼef uta-we̩ dufu, owñ le̩ akʼunyi tod odu-mi."
1KI,8,20,"Jihofa la che teju o̩la kʼi ka le̩ me̩; todu omi kwane̩ e̩gu Defid, ata-mi, u la gugu oj ede Israe̩l alu ki Jihofa katane̩ le̩; u la fʼunyi le̩ ko̩ todu odu Jihofa, ki chʼO̩jo̩ Israe̩l."
1KI,8,21,"O̩mo̩ le̩ omi la bʼuña ukpati-wñ te̩, owñ chʼe-kʼalo Jihofa kʼi kpe̩ kpai amata-wa e̩gba kʼi ko ma kwʼIjipti dufu le̩ dʼef uwñ."
1KI,8,22,"Taku So̩lo̩mo̩n kwodago o̩gba ubo̩ iche̩bo̩ Jihofa eju abo ujeju Israe̩l chaka, oñ i fʼo̩wo̩-wñ nadala rʼo̩wo̩ efojale;"
1KI,8,23,"tak i kakini, O Jihofa, O̩jo̩ e-Israe̩l, O̩jo̩ du ki dab uwe̩ efojale ate̩ kpai ile̩ o̩gane̩-i do̩mo̩ n; uwe̩ kʼe̩ de alo kʼe̩ kpe̩ kpʼufe̩de̩nyo̩ ugbo amadu-we̩ ku ma lule̩ o̩gba-we̩ kpai e̩do̩-ma chaka,"
1KI,8,24,"uwe̩ kʼe̩ fʼe̩wñ kʼe̩ katane̩ ñw adu-we̩ Defid ata-mi de: ochochi, uwe̩ nʼalu-we̩ ko̩la, tak e̩ nʼo̩wo̩-we̩ che teju-wñ alu ki de̩ eñini-i."
1KI,8,25,"Todule̩, O Jihofa, O̩jo̩ e-Israe̩l, e̩ nafʼe̩wñ kʼe̩ katane̩ ñw u le̩ de ñwʼadu-we̩ Defid, ata-mi, kakini, One̩ kʼi agugu oj ede Israe̩l, añʼuwe̩ o̩gba-mi n; amo̩ma-we̩ ki nago o̩na ku ma le dee, kʼama ki lule̩ o̩gba-mi alu kʼe̩ te̩te̩lule̩ o̩gba-mi le̩."
1KI,8,26,"Todule̩ fa-i, O O̩jo̩ e-Israe̩l, nagbo̩ko̩bʼuwe̩, o̩la-we̩ le̩ ki lonyane̩, owñ chʼe-kʼe̩ ka ñw adu-we̩ Defid, ata-mi le̩."
1KI,8,27,"Ama O̩jo̩ jʼadodo ile̩-i, ochochi? Go, efojale kpai efojale e-efojale neke gbʼuwe̩ n; e̩wñ chʼe-unyi kʼu ko̩-i ge̩!"
1KI,8,28,"I chaka dʼabe̩le̩ e̩ nadejute̩ adua adu-we̩, kpai ufe̩de̩nyo̩ kʼi abi. O Jihofa, O̩jo̩-mi, kʼe̩ nanetiru aku kpai adua e-kʼadu-we̩ ache o̩gba-we̩ eñini-i;"
1KI,8,29,"kʼeju-we̩ ki kparʼo̩wo̩ unyi-i odu kpai o̩ro̩ka, owñ chʼuña ugbo kʼuwe̩ kakini, Odu-mi adʼugbo kide̩; kʼuwe̩ ki netiru adua kʼadu-we̩-i ache rʼo̩wo̩ uña kide̩."
1KI,8,30,"Kʼe̩ la netirʼebi kʼadu-we̩-i bi ufe̩de̩nyo̩ ugbo we̩, kpʼe-amone̩-we̩ Israe̩l e̩gba ku ma chʼadua rʼo̩wo̩ uña kide̩: ochochi uwe̩ ki gbo̩ ef efojale ugbo kʼe̩ dodo le̩; tak e̩gba kʼe̩ gbo̩, e̩ to̩no̩ chʼuwa ele."
1KI,8,31,"Iche̩wñ kʼone̩ dʼekeji-wñ re, ku ma je̩ ñw u go̩, kʼi fʼO̩jo̩ kpenʼo̩la-wñ, kʼego̩ kʼi go̩ le̩ wʼo̩gba ubo̩ iche̩bo̩-we̩ ef unyi-i;"
1KI,8,32,"mak uwe̩ ki gbo̩ efojale, kʼe̩ che, kʼe̩ la kajo̩ amadu-we̩, kʼe̩ fʼe̩ne̩bibi le̩ kpabi, owñ chʼe̩wñ kʼi che edudabi abʼowñ onugo oji ma, kʼe̩ la fʼale da ñw e̩no̩kpakpa, kʼe̩ du ñw u teju alu kʼo̩kpakpa-wñ de̩."
1KI,8,33,"E̩gba kʼame̩nebi-ma chane̩ egwʼamone̩-we̩ Israe̩l dajane̩, todabu ku ma du we̩ re; iche̩wñ ku ma ño̩ mudabi abʼuwe̩, ku ma la gogbododu-we̩, ku ma chʼadua ku ma la bi ufe̩de̩nyo̩ ugbo we̩ ef unyi kide̩;"
1KI,8,34,"tak uwe̩ ki gbo̩ efojale le̩, kʼe̩ la tʼadure amone̩-we̩ Israe̩l no̩ kʼe̩ la ko ma dabi wʼoj ane̩ e-kʼe̩ du ñw amata-ma le̩."
1KI,8,35,"E̩gba kʼojale re, kʼomi ma ño̩ lo̩ ge̩ n, tod edure ku ma du we̩ re; iche̩wñ ku ma chʼadua rʼo̩wo̩ uña kide̩, ku ma la gogbodʼodu-we̩, ku ma rida bʼadure-ma le̩ te̩, abu kʼe̩ che ma o̩bata;"
1KI,8,36,"mak uwe̩ ki gbo̩ efojale le̩, kʼe̩ tʼadure amadu-we̩ no̩, owñ chʼamone̩-we̩ Israe̩l-i, e̩gba kʼe̩ ko̩ ma o̩na e-ki nyo̩ ki dukpe̩ ku ma le; kʼe̩ la je̩ ñw omi ki lo̩ abʼane̩-we̩ ma, owñ chʼe-kʼe̩ du ñw amone̩-we̩ ki mud e̩wñ ogu-ma."
1KI,8,37,"Iche̩wñ kʼukpo̩ta akpa ane̩-i, iche̩wñ kʼe̩wñ ki akpʼo̩je̩ bie̩ do̩mo, iche̩wñ kʼoka mud ebibi, abe̩k ido abe̩k imiejo abe̩k ide̩ do̩mo̩; iche̩wñ kʼe̩nebi-ma kpala nyʼuma ef ewo-ma; e̩wñ ibi du kpai o̩ga du ki do̩mo̩;"
1KI,8,38,"adua du abe̩k ebi ufe̩de̩nyo̩ du kʼe̩ne̩ du ef uma che, abe̩k e-kʼabo-we̩ Israe̩l du che, e̩ne̩ du ki che kʼi ma alu kʼe̩wñ ibi e̩do̩ e-wñ de̩, kʼi fʼo̩wo̩-wñ nadala rʼo̩wo̩ unyi-i:"
1KI,8,39,"mak uwe̩ ki gbo̩ efojale ugbo kʼe̩ gugu le̩, kʼe̩ tʼo̩ no̩ ñwu ma, kʼe̩ fuche, kʼe̩ la du ñw e̩ne̩ne̩ne̩ne̩ teju alu kʼo̩na-wñ kʼi le de̩, uwe̩ chema alu kʼe̩do̩-wñ de̩; todu uwe̩, uwe̩ kate, chema ef e̩do̩ amo̩ma amone̩ chaka;"
1KI,8,40,kʼama ki railo we̩ o̩jo̩ du ku ma deju oj ane̩ e-kʼuwe̩ du ñw amata-wa-i.
1KI,8,41,"Anubi le̩ ge̩, ugbo o̩la ononojo, kʼi ma dʼef abo-we̩ Israe̩l in, e̩gba kʼi kwʼane̩ o̩najiji dufu wa tod odu-we̩,"
1KI,8,42,"todu ama agbo̩ uwohi odu-we̩ inaina, kpai e̩wñ o̩wo̩-we̩ ki gbiti, kpai o̩wo̩-we̩ kʼe̩ nadala te̩; e̩gba kʼe̩ne̩ abe̩le̩ lewa kʼi chʼadua rʼo̩wo̩ unyi-i,"
1KI,8,43,"uwe̩ ki gbo̩ efojale ugbo kʼe̩ gugu le̩, kʼe̩ la che teju alu du kʼononojo le̩ araku dʼe̩ todu-wñ; todu kʼamone̩ ile̩ du ki ma odu-we̩, kʼama ki railo we̩, alu kʼabo-we̩ Israe̩l ache, todu kʼama ki ño̩ ma ka kʼunyi kʼu ko̩-i ma du rʼodu-we̩."
1KI,8,44,"Iche̩wñ kʼabo-we̩ anyʼoko ogu ku ma jogu bʼame̩nebi-ma lʼo̩na du kʼuwe̩ akpe̩ ma lelo, kʼama chʼadua ñwu Jihofa rʼo̩wo̩ ewo kʼe̩ du-i, kpai arʼo̩wo̩ unyi e-kʼu ko̩ tod odu-we̩-i:"
1KI,8,45,mak uwe̩ ki gbo̩ adua-ma kpai ebi ufe̩de̩nyo̩ ku ma bi efojale kʼe̩ gbʼomu-ma ka.
1KI,8,46,"Iche̩wñ ku ma dʼuwe̩ re (todu i nʼe̩ne̩ du ki ma adure n), kʼe̩ we̩do̩ bʼuma, kʼe̩ la mʼuma ko jʼef o̩wo̩ e̩nebi-ma, ku ma fʼuma mu lelo tʼane̩ e̩nebi le̩, i chaka chʼo̩najiji abe̩k i chaka chʼanane̩;"
1KI,8,47,"iche̩wñ kʼe̩wñ ku ma che gwunyʼuma e̩do̩ ane̩ ugbo ku ma mu ma lelo le̩ ku ma ribeda, ku ma bi uwe̩ ufe̩de̩nyo̩ ane̩ abo ki mu ma lelo le̩, kakini, A dure me̩, a la fʼudu fe̩, a fʼe̩wñ e̩bie̩ne̩ che;"
1KI,8,48,"iche̩wñ ku ma murida abʼe̩ kpai e̩do̩-ma kpai onugo-ma chaka ane̩ ame̩nebi-ma le̩, owñ chʼabo ku ma fʼuma mu lelo le̩, ku ma la chʼadua ñw e̩ rʼo̩wo̩ ane̩-ma, owñ chʼe-kʼe̩ du ñw amata-ma, ewo kʼe̩ du-i, kpai unyi e-kʼu ko̩ tod odu-we̩-i;"
1KI,8,49,"mak e̩gba le̩ uwe̩ ki gbo̩ adua-ma kpai ebi ufe̩de̩nyo̩ ku ma bi, efojale ugbo kʼe̩ dodo le̩ kʼe̩ gbʼomu-ma ka;"
1KI,8,50,"kʼe̩ to̩no̩ ñw amone̩-we̩ ku ma dʼuwe̩ re le̩, kpai ena ku ma na bʼe̩ te̩; kʼe̩ che ku ma mud ame̩nejumomi eju abo ku ma mu ma lelo le̩, kʼama ki li ma ejumomi"
1KI,8,51,"(todu abo-we̩ ma che, kpai e̩wñ ogu-we̩, e-kʼe̩ ko kwʼIjipti wa, owñ chʼakwʼalumeji aido ebije le̩)"
1KI,8,52,"todu kʼeju-we̩ ki bi rʼadu-we̩ e̩gba kʼi abiebi ufe̩de̩nyo̩ kpai tʼabo-we̩ Israe̩l e̩gba ku ma biebi ufe̩de̩nyo̩ ge̩, kʼuwe̩ ki netirʼuma e̩gba du ku ma raku dʼuwe̩."
1KI,8,53,"Todu uwe̩ fʼuma date̩ bʼabo ile̩ du te̩, kʼama ki mud e̩wñ ogu-we̩, alu kʼe̩ ka lugbo Mose̩s adu-we̩, e̩gba kʼe̩ kʼamata-wa kwʼIjipti dufu wa le̩, O Ondu Jihofa."
1KI,8,54,"Oñ i lewatu, abu ki So̩lo̩mo̩n fʼoji adua kʼi che-i kpai ebi ufede̩nyo̩ kʼi abi ugbo Jihofa-i du kpa, i kwane̩ kwʼo̩gba ubo̩ iche̩bo̩ Jihofa, owñ chʼugbo kʼi kʼokuku-wñ nyʼane̩ kʼo̩wo̩-wñ chenadala rʼe̩wo̩ efojale le̩."
1KI,8,55,"Tak i kwodago, oñ i chʼomu-wñ nyʼate̩ akadua ñw abo ujeju Israe̩l le̩ chaka, kakini,"
1KI,8,56,"Jihofa ki nʼele, owñ ki mʼuñmi du ñw amone̩-wñ Israe̩l teju alu du kʼi katane̩ le̩; ef o̩la e̩wñ e̩nyo̩ kʼi katane̩ i nʼokate ki chi tinyo̩ n, owñ chʼe-kʼi katane̩ lugbo Mose̩s, adu-wñ."
1KI,8,57,"Jihofa, O̩jo̩-wa, ki dʼugbo wa, alu kʼi dʼugbo amata-wa i ki kwo bʼuwa te̩ n, i ki la hi uwa tinyo̩ n:"
1KI,8,58,"todu kʼi mʼe̩do̩-wa rida tʼugbo-wñ, kʼawa ki lule̩ o̩na o̩na-wñ du, kʼa fʼuko̩-wñ, kpai uhio̩me̩-wñ, kpai oji ajo̩ kʼi dute̩ de, owñ chʼe-kʼi ñwa ñw amata-wa le̩."
1KI,8,59,"Oñ o̩la-mi e-kʼu ne̩ bi ufe̩de̩nyo̩ o̩gba Jihofa-i, ki name̩ru Jihofa, O̩jo̩-wa, o̩ro̩ka kpai odu, todu kʼi gbʼomu adu-wñ kpʼomu amone̩-wñ, Israe̩l ka, alu kʼeku-wñ aku o̩jo̩ du;"
1KI,8,60,todu kʼuche̩uche̩ amone̩ ojoji ojoji du ile̩ ki ma ka ki Jihofa chʼO̩jo̩; i nʼomune̩ n.
1KI,8,61,"Todule̩ e̩do̩-me̩ ki nachʼokpoko ugbo Jihofa O̩jo̩-wa, ku me̩ lule̩ teju uhio̩me̩-wñ, ku me̩ la de̩ uko̩-wñ, alu ku me̩ che eñini-i."
1KI,8,62,Tak onu kpʼabo Israe̩l chaka manyʼuwñ kʼe̩wñ iche̩bo̩ wa o̩gba Jihofa ache.
1KI,8,63,"Oñ e̩wñ ki So̩lo̩mo̩n ko wa chʼiche̩bo̩ ure̩do̩, owñ chʼe-kʼi ko wa che ñwu Jihofa, chʼamokuno̩ icham nyʼo̩gwo̩ko̩ ugbo ogu nyoke meji, kpai ame̩wño̩re̩ egini icham nyʼo̩gwo̩ko ugbo o̩gbo̩ me̩fa. Abe̩le̩ onu kpʼamo̩ma Israe̩l chaka bi o̩na unyi Jihofa le̩."
1KI,8,64,"O̩jo̩ le̩ gbage̩de̩ onu fʼalumeji ologbo kʼi dʼo̩gba unyi Jihofa le̩ che kʼi fo̩; todu o̩mo̩ oñ i kʼiche̩bo̩ e̩gujo wa che kpai e̩wñ ele, kpai ula e̩wñ iche̩bo̩ ure̩do̩, todabu kʼubo̩ iche̩bo̩ ku ma nʼebijeikpa che e-ki dʼo̩gba Jihofa le̩ nyarʼe̩wñ iche̩bo̩ e̩gujo, kpai e̩wñ ele, kpai ula iche̩bo̩ ure̩do̩ e̩gba."
1KI,8,65,"Abe̩le̩ So̩lo̩mo̩n fʼuje̩wñ uyo̩ le̩ hi iko le̩, abo Israe̩l chaka la jʼugbo-wñ, ujeju-wñ tabale akwʼugbo ku ma gudu wa Hamat gbogbo wa aji Ijipti, ma jo̩ o̩gba Jihofa O̩jo̩-wa, o̩jo̩ mebie meji, owñ chʼo̩jo̩ me̩gwe̩le."
1KI,8,66,"O̩jo̩ e̩ke̩jo̩-wñ i je̩ ñw amone̩ kwʼo̩mo̩; ma la kadua ñw onu, oñ ma nʼuyo̩ kpai e̩do̩ e̩bo̩ alo tʼunyabo-ma todu e̩nyo̩ du ki Jihofa du ña Defid, adu-wñ, kpai abo-wñ Israe̩l ge̩."
1KI,9,1,"Oñ i lewatu, e̩gba ki So̩lo̩mo̩n fʼunyi Jihofa ko̩ kpa kpai unyi onu kpai e̩wñ du ki dʼe̩do̩ So̩lo̩mo̩n ki nyʼo̩ eju kʼi che,"
1KI,9,2,"taku Jihofa kwotejugede ñwu So̩lo̩mo̩n onukeji, alu kʼi tejugede ñw u Gibeo̩n, le̩."
1KI,9,3,"Oñ Jihofa ka ñw u kakini, U gbo̩ adua kʼe̩ che, kpai ebi ufe̩de̩nyo̩ kʼe̩ bi o̩gba-mi-i; omi fʼunyi kʼuwe̩ ko̩-i che ki fo̩, kʼu dʼodu-mi tʼo̩mo̩ ogbegbele̩; oñ eju-mi kpai e̩do̩-mi akadʼo̩mo̩ o̩ko̩ko̩lo̩."
1KI,9,4,"I la chʼuwe̩, iche̩wñ kʼuwe̩ jʼalule̩ o̩gba-mi, alu ki Defid ata-we̩ le le̩ kpai e̩do̩ foo, kpai o̩kpakpa, todu kʼe̩ fʼe̩wñ du kʼu ñwa ñw e̩ che, kʼe̩ la fʼuhio̩me̩-mi de, kpʼoji ajo̩ kʼu dute̩;"
1KI,9,5,"mak u nache kʼede ojane̩-we̩ ki lonyane̩ kʼamugbe̩-we̩ ki gugu oji-wñ ku ma nʼo̩da Israe̩l ogbegbele̩ teju alu kʼu katane̩ ñwu Defid, ata-we̩, kakini, E̩ne̩ kʼi agugu oj ede Israe̩l añʼuwe̩ n."
1KI,9,6,"Iche̩wñ kʼume̩ muda murida bʼumi ubi te̩, ame̩ abe̩k amo̩ma-me̩, ku me̩ ma de uko̩-mi, kpai e̩wñ uhio̩me̩-mi kʼu ko jʼo̩gba-me̩ le̩ n, kʼame̩ nyʼache amo̩jo̩ omune̩, ku me̩ la dojikane̩ ñwu ma;"
1KI,9,7,"mak e̩gba le̩ omi akʼabo Israe̩l da bʼoj ane̩ e-kʼomi du ñwu ma-i te̩; tak unyi-i, e-kʼu che kʼi fo̩ tod odu-mi, nadʼu ro̩ tinyo̩ bʼumi eju te̩; tak Israe̩l amud ita kpai icha ugbo amone̩ ojoji ojoji du."
1KI,9,8,"Oñ awuwu unyi-i, ki chaka nʼojima abe̩-i, amʼe̩ne̩ du kʼi alale gudu, ma aka kʼe̩he̩e̩, oñ ma akakini, E̩wñ chi ki Jihofa che ane̩-i, kpai unyi-i abe̩i ta?"
1KI,9,9,"Taku ma adohi kakini, Todabu ku ma hi Jihofa, O̩jo̩-ma, kʼi kʼamata-ma kwʼoj ane̩ Ijipti dufu le̩, tinyo̩, ku ma la gwo̩nyʼamo̩jo̩ omune̩, ku ma dojikane̩ ñwu ma, ku ma la che ma: todule̩ oñ Jihofa kʼe̩wñ e̩bie̩ne̩-i du wa bʼuma ma."
1KI,9,10,"Oñ i lewatu e̩gba kʼo̩do̩ ogu muda, owñ chʼiko ki So̩lo̩mo̩n kʼunyi meji le̩, unyi Jihofa kpʼunyi onu."
1KI,9,11,"Abu ki Hairam, onu Taya, la ko oli sida kpai oli fir ñwu So̩lo̩mo̩n manyu o̩jamalia, alu du kʼi tene, e̩gba kʼo̩do̩ le̩ muda So̩lo̩mo̩n la kʼewo ogu ki jʼoj ane̩ Galili ñwu Hairam."
1KI,9,12,Taku Hairam kwo Taya dufu kʼi wa go ewo ewo ki So̩lo̩mo̩n ko ñw u le̩; i la nyʼe eju n.
1KI,9,13,"Tak i kakini, Ewo e̩wñ oñ e̩ ko ñwu mi-i, o̩maye-mi? Oñ ma fʼo̩mo̩ do̩ kʼane̩ Kabul gbogbo tʼeñini."
1KI,9,14,Hairam la mʼo̩jamalia tale̩nt o̩gbo̩ me̩fa ko kpuche̩rʼonu akwoubi.
1KI,9,15,"E̩wñ ki chʼofe one̩ ki So̩lo̩mo̩n ko wʼoko uko̩lo̩ le̩ de̩, owñ chʼutodu ku ma ki kʼunyi Jihofa, kpʼunyi-wñ onugo, kpai Milo, kpai aku Je̩rusale̩m, kpai Hazo̩r kpai Me̩gido kpai Geze̩r."
1KI,9,16,"Fero, onu Ijipti, mute̩gu, i la fu Geze̩r du, tak i fʼu gujo, oñ i fʼabo Kenan ku ma dodo ewo le̩ kpa, oñ i mʼu du ñw o̩ma-wñ kʼi chʼo̩ya So̩lo̩mo̩n le̩ kʼi chʼukpe̩-wñ kʼi adu nyʼunyi o̩ko̩."
1KI,9,17,"Abe̩le̩ So̩lo̩mo̩n dabi fu Geze̩r le̩ ne, kpai Be̩t-ho̩ro̩n e-o̩gane̩,"
1KI,9,18,"kpai Bee̩-lat, kpai Tamar ef aje̩tachi ojane̩-wñ,"
1KI,9,19,"kpai ewo ojoko ojoko du ugbo ki So̩lo̩mo̩n ne̩ ki akʼuje̩wñ jo̩, kpʼewo ewo kʼi ne̩ todu o̩ko̩ ogu-wñ, kpʼewo ewo tod amanʼanya-wñ, kpʼe-ki So̩lo̩mo̩n tene kʼi ko̩ Je̩rusale̩m todu ki nʼuyo̩ ñw u, kpʼoji Le̩bano̩n, kpʼoj ane̩ ugbo kʼo̩da-wñ te̩ kade chaka."
1KI,9,20,"I chʼe-amone̩ ki bo̩ kwef abo Amo̩r kpʼabo He̩t kpʼabo Pe̩re̩z kpʼabo Hifai kpʼabo Je̩bius du, ku ma ma dʼef amo̩ma Israe̩l n;"
1KI,9,21,"amo̩ma-ma ki bo̩ ubi-ma oj ane̩ le̩, owñ chʼe-kʼamo̩ma Israe̩l ma neke ko jo̩ ñw O̩jo̩ ogbo-lo n, kwef abo le̩ oñ So̩lo̩mo̩n chi amone̩ kʼama ki chʼuko̩lo̩ adu gbogbo tʼeñini."
1KI,9,22,"So̩lo̩mo̩n muda kʼamo̩ma Israe̩l chʼadu n; chai abogu-wñ ama che, kpʼamibolo-wñ, kpʼamagboji-wñ, kpʼachokolobia-wñ, kpʼamagboji o̩ko̩ ogu-wñ kpʼamanʼanya-wñ."
1KI,9,23,"Abo-i la chʼamagboji abo ku ma chi dago kʼuko̩lo̩ So̩lo̩mo̩n ki jʼef o̩wo̩-ma, owñ chʼone̩ oli me̩gwaka, oñ amone̩ ku ma che uko̩lo̩ le̩ jʼef o̩wo̩-ma."
1KI,9,24,O̩ma Fero onobule̩ le̩ la kwʼef ewo Defid lewa ef unyi-wñ ku ma ko̩ ñw u le̩: tak i fu Milo ne.
1KI,9,25,"Onu me̩ta tak o̩do̩ da So̩lo̩mo̩n kʼe̩wñ iche̩bo̩ e̩gujo kpʼiche̩bo̩ ure̩do̩ wa che oj ubo̩ iche̩bo̩ e-kʼi ne ñwu Jihofa, oñ i nʼotulale agujo manyʼu, oj e-ki dʼo̩gba Jihofa le̩. Abe̩le̩ i fʼuko̩lo̩ unyi le̩ chekpa."
1KI,9,26,"Tak onu So̩lo̩mo̩n fʼo̩ko̩ o̩ko̩ che jo̩ E̩zion-geba ki dʼakolo Ailo̩t le̩, o̩l Ohimini Ekpikpa, ane̩ Ido̩m."
1KI,9,27,"Taku Hairam fʼamibolo-wñ, ku ma chʼamagwo̩ko̩ ku ma ma alu kʼohimini de̩ kpe̩ manyʼamibolo So̩lo̩mo̩n ef o̩ko̩ ku ma che jo̩ le̩."
1KI,9,28,"Taku ma lewa Ofir, oñ ma kʼo̩jamalia alu tale̩nt ulo̩ko̩ nyʼo̩gbo̩lo̩ kwʼo̩mo̩, oñ ma mʼu ko wʼugbo onu So̩lo̩mo̩n."
1KI,10,1,"Tak e̩gba kʼonu onobule̩ Shiba gbo̩ uwohi So̩lo̩mo̩n ugbo odu Jihofa le̩, i lewa kʼi nʼita ekpa jʼowñ ma."
1KI,10,2,"Oñ i lewa Je̩rusale̩m, abo-wñ ku ma darʼo̩ ubi tabale, kpʼaminyakulumi ku ma nʼadu e̩wñ ido̩ro̩ kpʼo̩jamalia nana otemeje kpʼokuta akoko; tak e̩gba kʼi lewʼugbo So̩lo̩mo̩n, i fʼo̩la du ki dʼe̩do̩-wñ ka jane̩ ñw u."
1KI,10,3,Taku So̩lo̩mo̩n mʼoji o̩la-wñ chaka du ka ñw u; e̩wñ du ki maja ñw onu kʼi ma la du ka ñw u ni de̩ n.
1KI,10,4,Tak e̩gba kʼonu Shiba le̩ li ibe So̩lo̩mo̩n chaka kpʼunyi kʼi ko̩ le̩
1KI,10,5,"kpʼuje̩wñ oj itebulu-wñ kpʼalu kʼamibolo-wñ gugu e-ma jo̩, kpʼalu kʼabo ku ma che e̩wñ ñw u dago jo̩ kpʼe̩wñ o̩la-ma, kpʼabo ku ma nʼago omi ñw u, kpʼate̩gu-wñ ugbo kʼi ate̩gu nyʼunyi Jihofa; i nʼenʼibe du efu ge̩ n."
1KI,10,6,"Tak i ka ñw onu kakini, Inabali e̩wñ kʼuwe̩ che kpʼibe-we̩ kʼu gbo̩ ane̩-mi chʼochochi."
1KI,10,7,"U muda dʼo̩la le̩ rʼochochi n, gbogbo tak u lewa fʼeju-mi onugo dʼo; e̩ la go, ma la kʼukpe̩reji-wñ ñwu mi n; ibe-we̩ kpʼalu ki ra ñw e̩ tʼuwohi-wñ kʼomi gbo̩ le."
1KI,10,8,"Abo-we̩ gbede, amibolo-we̩ ku ma dago jʼo̩gba-we̩ o̩ko̩ko̩lo̩ ku ma gbo̩ ibe-we̩ gbede ge̩."
1KI,10,9,"Jihofa, O̩jo̩-we̩, ki nʼele, owñ ki yo̩ ñw e̩ kʼi la dʼuwe̩ gugu oj ede Israe̩l. Todabu ki Jihofa fe̩do̩ Israe̩l ogbegbele̩, todule̩ i dʼuwʼe̩ jʼonu, kʼuwʼe̩ ki che teju oj ajo̩ kʼi dute̩ kpai o̩kpakpa."
1KI,10,10,Tak i mʼo̩jamalia tale̩nt o̩gbo̩ me̩fa ko ñw onu kpʼe̩wñ ido̩ro̩ nana nana kpʼokuta okuta akoko; ma ño̩ kʼe̩wñ ido̩ro̩ e̩kute̩ wa alu kʼonu onobule̩ Shiba ko wa ñw onu So̩lo̩mo̩n le̩ ge̩ n.
1KI,10,11,"Oñ o̩ko̩ Hairam ki wewe ki kʼo̩jamalia kwo Ofir wa le̩, ño̩ kʼoli almug nana kwo Ofir wa kpai okuta akoko ge̩."
1KI,10,12,"Tak onu nʼoli almug le̩ che oli urane̩ todu unyi Jihofa, kpai todu unyi onu, kpʼumolo kpʼubo̩ todu amakeli ge̩: oli almug e̩gʼe-le̩ ño̩ wa ge̩ n; e̩ne̩ du li e̩go̩-wñ gbogbo tʼeñini n."
1KI,10,13,"Tak onu So̩lo̩mo̩n kʼe̩wñ du ki dʼonu Shiba le̩ e̩do̩ ñw u, owñ chʼe̩wñ du kʼi bi, manyʼe̩wñ du ki tu So̩lo̩mo̩n o̩wo̩ kʼi du ñw u. Abe̩le̩ i mudabi oñ i le tʼane̩ e-wñ, owñ kpai abuko̩lo̩-wñ."
1KI,10,14,"Oñ uwoji o̩jamalia ki lewʼugbo So̩lo̩mo̩n o̩do̩ okate che tale̩nt o̩jamalia ulo̩gwa nyʼo̩gbo̩lo̩ me̩fa nyoke me̩fa,"
1KI,10,15,"manyʼe̩wñ kʼamagbagbata ne̩ wa, kpʼe̩wñ kʼamachinyama ne̩ wa kpʼe̩wñ ki kwʼugbo amonu Arabia du kpʼe̩wñ kʼamigo̩bina ane̩ o̩mo̩ ko wa ge̩."
1KI,10,16,Onu So̩lo̩mo̩n nʼo̩jamalia gwu ugbe̩yo̩ lile o̩gwo̩ko̩; o̩jamalia she̩ke̩l ulo̩gwa ma du gwu ugbe̩yo̩ʼka.
1KI,10,17,Oñ i ño̩ nʼo̩jamalia gwu ugbe̩yo̩ oli me̩fa; o̩jamalia she̩ke̩l oli me̩ta ma du gwu ugbe̩yo̩ oli me̩fa; o̩jamalia she̩ke̩l oli me̩ta ma du gwu ugbe̩yo̩ e-le̩ okoka: tak onu mʼu ko jʼef unyi e-efoko Le̩bano̩n.
1KI,10,18,"Onu ño̩ nʼenyi adagba che ede lile, oñ i mʼo̩jamalia e-ku ma gwe̩ hiolo tʼuma le du wenyʼu."
1KI,10,19,"Ubo̩-wñ kʼi ate̩gu le tʼoj ede-wñ chʼe̩fa, ejubi oj ede le̩ chʼokokolo; i nʼuko̩wo̩no eju meji ugbo kʼi agugu, amidu meji dago akolo uko̩wo̩no meji le̩."
1KI,10,20,Amidu me̩gweji la jʼoj ubo̩ me̩fa le̩ o̩wo̩ mejeji. I nʼojane̩ du ugbo ku ma che e̩go̩-wñ n.
1KI,10,21,"Ago du kʼonu So̩lo̩mo̩n adu ñmʼomi chʼo̩jamalia, e̩wñ eku du ef unyi e-efoko Le̩bano̩n la chʼo̩jamalia hiolo; i nʼe-du ki chʼajifa n; ma lo ajifa rʼe̩wñ o̩me̩me̩le̩ iko So̩lo̩mon in."
1KI,10,22,"Todu onu nʼo̩ko Tarshish wewe nʼoj ohimini le̩ manyʼo̩ko̩ o̩ko̩ Hairam ge̩. Onuʼka ef o̩do̩ me̩ta o̩ko̩ o̩ko̩ Tarshish te̩take̩che̩ wa, ane̩ o̩jamalia kpai ajifa, kpʼenyi adagba, kpai amoge, kpʼamewe̩ ku ma do̩ ko̩ piko̩k wa."
1KI,10,23,Abe̩le̩ onu So̩lo̩mo̩n fʼamonu ile̩ du du nana ef e̩wñ ene̩ kpai ibe.
1KI,10,24,Oñ amone̩ ile̩-i du feju eju So̩lo̩mo̩n kʼama ki gbo ibe-wñ e-kʼO̩jo̩ du tʼef e̩do̩-wñ.
1KI,10,25,"Oñ e̩ne̩ne̩ne̩ne̩-ma nʼe̩wñ ele-wñ wa, e̩wñ eku ajifa, kpai e̩wñ eku o̩jamalia kpʼe̩wñ o̩la kpʼe̩wñ ido̩na ogu kpʼe̩wñ ido̩ro kpʼamanya kpai amimiulu, i chenʼukpe̩ ku ma ne̩ wa o̩do̩da o̩do̩da."
1KI,10,26,"Taku So̩lo̩mon mʼo̩ko̩ ogu kpʼabo ku ma nʼanya ko wa jo̩. O̩ko̩ ane̩ ogu kʼi ne̩ la chʼicham nyʼulo̩gwa; kpʼamananya icham nyʼo̩gwo̩ko̩ ugbo me̩gweji, kʼi ko jo̩ ewo ewo o̩ko̩ ane̩ ogu, kpʼugbo onu Je̩rusale̩m ge̩."
1KI,10,27,Oñ onu le̩ che kʼajifa ki de̩ Je̩rusale̩m dabe̩ne̩ kʼokuta. I la che kʼoli sida ki chʼo̩be̩le̩ke̩te̩ dabe̩ne̩ kʼoli sikamo̩r ki jʼane̩ o̩go̩ le̩.
1KI,10,28,"Oñ amanya ki So̩lo̩mo̩n ne̩, Ijipti ma ko kwo wa: amanyaja onu le̩ mʼu gba la ugba ugba."
1KI,10,29,"O̩ko̩ ane̩ oguʼka la kwʼIjipti wa todu she̩ke̩l ajifa ulo̩gwa, alaja anyaʼka la chʼoli me̩ta; abe̩le̩ ma la nʼo̩wo̩-ma ko wa tod amonu He̩t chaka, kpai amonu abo Siria."
1KI,11,1,Oñ onu So̩lo̩mo̩n fe̩do̩ abobule̩ ononojo wewe manyʼe̩ma Fero le̩ ge̩; abobule̩ abo Moab kpai e-abo Amo̩n kpai e-Ido̩m kpai e-Saido̩n kpai e-He̩t;
1KI,11,2,"ma chʼabo uche̩ichi e-ki Jihofa ka ñw amo̩ma Israe̩l kakini, Ame̩ ki ne̩ ma n, ama ki la ne̩ me̩ n; todu ma arʼume̩ e̩do̩ da tʼamo̩jo̩-ma ubi chuu; So̩lo̩mo̩n la gwo̩nyʼabobule̩ le̩ ef ufe̩do̩."
1KI,11,3,"I la nʼamo̩ya oli me̩gwe̩le̩, amo̩ma onu ma che; manyu amabadu oli me̩gwe̩fa; oñ amo̩ya-wñ le̩ rʼowñ e̩do̩ da."
1KI,11,4,"Todu i lewatʼe̩gba ki So̩lo̩mo̩n mud ogijo, kʼamo̩ya-wñ rʼowñ e̩do̩ da tʼamo̩jo̩ omune̩ ubi; e̩do̩-wñ laño̩ chʼokpoko ogbolo ugbo Jihofa O̩jo̩-wñ, dabalu kʼe̩do̩ Defid, ata-wñ de̩ ge̩ n."
1KI,11,5,"Todu So̩lo̩mo̩n i kwotʼAshio̩re̩t, kʼi chʼo̩jo̩ onobule̩ e-abo Saido̩n, ubi; i ño̩ kwotu Milkom, e̩wñ ihie̩ne̩ abo Amo̩n le̩, ubi ge̩."
1KI,11,6,"Abe̩le̩ So̩lo̩mo̩n fʼe̩wñ ki bie̩ne̩ eju Jihofa che, i la tu Jihofa ubi ogbolo alu ki Defid, uta-wñ, che n."
1KI,11,7,"Taku So̩lo̩mo̩n fʼotete du todu Chimo̩sh e̩wñ ihie̩ne̩ Moab, oj uwo ki kpejuru Je̩rusale̩m le̩, i ño̩ che todu Mole̩k e̩wñ ihie̩ne̩ amo̩ma Amo̩n ge̩."
1KI,11,8,"Abe̩le̩ i ño̩ che tod amo̩ya-wñ ononojo le̩ chaka, oñ ma fʼotulale gujo, ma ño̩ fʼiche̩bo̩ che ñw amo̩jo̩-ma."
1KI,11,9,"Jihofa la we̩do̩ru So̩lo̩mon, ukpe̩ kʼe̩do̩-wñ rida bi Jihofa te̩, owñ ki chʼO̩jo̩ Israe̩l kʼi tejugede ñw u onu meji le̩,"
1KI,11,10,"kʼi la ñwa ñw u ugbo e̩wñ le̩, ka kʼowñ ki we etʼamo̩jo̩ omune̩ ubi. I muda de e̩wñ ki Jihofa ñwa le̩ n."
1KI,11,11,"Todule̩ Jihofa ka ñwu So̩lo̩mo̩n kakini, Todabu kʼe̩wñ-i dʼugbo we̩, kʼe̩ ma la fʼalo-mi kpai e̩wñ uhio̩me̩-mi kʼu ñwa ñw e̩ le̩ de n, nafʼojane̩-i ge̩ bʼuwe̩ o̩wo̩ te̩ chuu, oñ nadu ñw adu-we̩."
1KI,11,12,"I chaka dʼabe̩le̩ omi ache o̩kpanachi e-we̩-i ta n, todu Defid, ata-we̩. U muda age̩ bʼo̩ma-we̩ o̩wo̩ te̩."
1KI,11,13,"Omi muda age̩ ojane̩-i chaka bʼo̩ o̩wo̩ te̩ n; nadu o̩lo̩puʼka ñw o̩ma-we̩ todu Defid, adu-mi le̩, kpai todu Je̩rusale̩m e-kʼu du le̩."
1KI,11,14,"Taku Jihofa mʼe̩nujaʼka du kwane̩ tu So̩lo̩mo̩n o̩la, owñ che Hadad, e̩ne̩ Ido̩m: owñ dʼef ugbe̩ onu Ido̩m."
1KI,11,15,"Todu i lewatʼe̩gba ki Defid dʼIdo̩m, ki Joab kʼi chʼonu abogu, mute̩gu nyʼakʼoku abo ku ma kpa ji, i la fʼaboke̩le̩ Ido̩m okoke du kpa."
1KI,11,16,"(Todu Joab kpai abo Israe̩l chaka kpo̩kpe̩ o̩mo̩ ochu me̩fa, gbogbo tak i fʼaboke̩le̩ Ido̩m okoke gwoda.)"
1KI,11,17,"Oñ Hadad ra, owñ kpai abo Ido̩m iche̩ka ku ma ijʼef amadu ata-wñ, ku ma nyʼIjipti. Hadad chʼimo̩to̩ e̩gba le̩ ta."
1KI,11,18,"Ma la kwane̩ ule̩-ma Midian oñ ma lewa Paran; taku ma mʼaboke̩le̩ iche̩ka ko kwo Paran lebʼuma, oñ ma lewa Ijipti, ugbo Fero onu Ijipti; onu le̩ dʼunyi ñw u, oñ i mʼukpe̩ uje̩wñ e-wñ ko jo̩ ñw u, i la bʼane̩ ñw u."
1KI,11,19,"Fero la li Hadad eju nana, oñ i dʼo̩maye o̩ya e-wñ onugo ñw u chʼo̩ya, owñ chʼo̩maye Tafenes, o̩ya onu."
1KI,11,20,"Oñ o̩maye Tafenes le̩ bi Genubat, o̩ma e̩ne̩ke̩le̩, ñw u, Tafenes nʼo̩ma le̩ gba ef unyi Fero; Genubat la dʼef unyi Fero ef amo̩ma e̩ne̩ke̩le̩ e-Fero."
1KI,11,21,"Tak e̩gba; ki Hadad gbo̩ Ijipti ka ki Defid cholu manyʼamata-wñ ki Joab onu ogu le̩ leku ge̩, Hadad ka ñwu Fero kakini, Je̩ ñwu mi lo, kʼu mudabi tʼane̩ e-mi."
1KI,11,22,"Fero muda ka ñw u kakini, E̩wñ ñʼuwe̩ ugbo mi, kʼe̩ tene edabi tʼane̩-we̩? Go. Tak i dohi kakini, O̩da, e̩ muda je̩ ñwu mi lo ke."
1KI,11,23,"Oñ O̩jo̩ ño̩ du e̩nuja kwane̩ tʼowñ o̩la ge̩, owñ che Rezon, o̩ma E̩liada, kʼi ra bʼo̩wo̩ odu-wñ Hadadeza, onu Zoba, te̩."
1KI,11,24,"Tak i mʼaboke̩le̩ ko mʼe̩do̩ oñ i mud agboji udalaʼka, owñ chʼe̩gba ki Defid fʼuma kpa le̩; taku ma nyi Damaskus, oñ ma fʼodo do o̩mo̩, i la fʼo̩fe̩ je̩ Damaskus."
1KI,11,25,"Owñ le̩ la chʼe̩nuja abo Israe̩l o̩kpanachi So̩lo̩mo̩n chaka. E-le̩ manyʼe̩bie̩ne̩ ki Hadad che ma. Abe̩le̩ e̩de̩te̩ abo Israe̩l achʼo, i la jʼonu Siria."
1KI,11,26,"Taki Je̩ro̩boam o̩ma Nebat, e̩ne̩ Ifraim kʼi de̩ Ze̩re̩da, kʼi chʼadu So̩lo̩mo̩n, iye-wñ chʼo̩yaukuo̩ko̩, kʼodu-wñ ko̩ Ze̩rua, owñ le̩ ño̩ dʼo̩wo̩-wñ kwane̩ ki kobʼonu."
1KI,11,27,"E̩wñ ki chi kʼi la dʼo̩wo̩-wñ kwane̩ ki ko̩bʼonu le̩ de̩: So̩lo̩mo̩n do̩mo̩ ako̩ Milo; kpʼeñwʼewo Defid, ata-wñ, ugbo kʼi gulo̩, che."
1KI,11,28,"E̩ne̩ ku ma do̩ Je̩ro̩boam le̩ la chʼe̩nagbiti kʼi nʼuwohi; oñ So̩lo̩mo̩n li okolobia le̩ ki kpe̩do̩rʼuko̩lo̩-wñ, tak i mʼuko̩lo̩ unyi Jose̩f du du ñw u kʼi nʼo̩da-wñ."
1KI,11,29,"Oñ i lewatu iko le̩, e̩gba ki Je̩ro̩boam kwo Je̩rusale̩m dufu, akache̩ ku ma do̩ kʼAhija e̩ne̩ Shilo̩n fʼu li ej o̩na. Ahija le̩ la mʼotogbo etito̩ ko nyi e̩gba le̩ me̩: oñ ama meji tetejʼoko le̩."
1KI,11,30,"Tak Ahija gwo̩nyʼotogbo etito̩ ki nyi le̩, oñ i fʼu fana me̩gweji."
1KI,11,31,"Tak i ka ñwu Je̩ro̩boam kakini, Mʼe̩fana-wñ me̩gwa ko; todu abu ki Jihofa, O̩jo̩ e-Israe̩l, ka de̩ kakini, Go, nache kʼu ge̩ ojane̩ le̩ bi So̩lo̩mo̩n o̩wo̩ te̩, oñ omi ako o̩lo̩pu me̩gwa ñw e̩;"
1KI,11,32,"(owñ muda ane̩ o̩lo̩puʼka todu adu-mi Defid, kpai todu Je̩rusale̩m ewo kʼomi du kwef o̩lo̩pu o̩lo̩pu abo Israe̩l chaka le̩;)"
1KI,11,33,"todabu ku ma hi umi tinyo̩, ku ma la dojikane̩ ñw Ashto̩re̩t, o̩jo̩ onobule̩ e-abo Saido̩n, kpai Chimo̩sh o̩jo̩ e-abo Moab, kpai Milko̩m o̩jo̩ e-amo̩ma Amo̩n; ma la lule̩ o̩na e-mi ku ma ki che e̩wñ okpoko eju-mi n, ku ma la de̩ e̩wñ uhio̩me̩-mi kpai oji ajo̩ kʼu dute̩ alu ki Defid ata-wñ che n."
1KI,11,34,"I chaka dʼabe̩le̩ omi agba o̩chaka ojane̩ le̩ bʼowñ o̩wo̩ te̩ n; omi muda adʼowñ chʼe̩no-jima o̩jo̩ du kʼudeju-wñ kade, todu adu-mi Defid kʼu chi le̩ kʼowñ le̩ fʼuko̩ uko̩-mi kpai e̩wñ uhio̩me̩-mi de;"
1KI,11,35,"ama nagba ojane̩ le̩ bʼo̩ma-wñ o̩wo̩ te̩, tak u nadu ñw e̩, owñ chʼo̩lo̩pu-wñ me̩gwa."
1KI,11,36,"Oñ nadʼo̩lo̩puʼka ñw o̩ma-wñ, todu ki Defid, adu-mi le̩, ki nʼagege o̩gba-mi Je̩rusale̩m o̩ko̩ko̩lo̩; owñ chʼewo kʼu du kʼu dʼodu-mi tʼo̩."
1KI,11,37,"Tak omi adʼuwe̩, oñ uwe̩ ajʼonu alu du ki dʼuwe̩ e̩do̩. Uwe̩ la achʼonu kine̩ Israe̩l."
1KI,11,38,"I la che̩wñ kʼuwe̩ ane̩tirʼo̩la du kʼu nañwa ñw e̩, kʼe̩ la lule̩ o̩na ona-mi, kʼe̩ la achʼe̩wñ ki chʼo̩kpakpa eju-mi, owñ chʼe̩wñ uhio̩me̩-mi kpai uko̩ uko-mi ede alu ki Defid, adu-mi, chi le̩, mak u nadʼugbo we̩, oñ omi ako̩ unyi o̩kpaka ñw e̩, alu kʼu ko̩ ñwu Defid, tak u nakʼabo Israe̩l ñw e̩."
1KI,11,39,"Abe̩le̩ oñ omi adʼugbe̩ Defid mane̩ tod e̩wñ-i, i muda chʼogbegbele̩ n."
1KI,11,40,"Todule̩ So̩lo̩mo̩n tene kʼi du Je̩ro̩boam kpa. Oñ Je̩ro̩boam kwane̩, i ra nyʼIjipti ugbo Shishak, onu Ijipti. I la dʼIjipti gbogbo mʼo̩jo̩ uku So̩lo̩mo̩n."
1KI,11,41,"O̩la e̩wñ So̩lo̩mo̩n ki bo̩ kpai e̩wñ kʼi che, kpai ibe kʼi ne, i chʼef o̩takada e̩wñ ki So̩lo̩mo̩n che oñ ma ko̩ te n?"
1KI,11,42,Oñ iko ki So̩lo̩mo̩n jʼonu Je̩rusale̩m kʼi nʼo̩da abo Israe̩l chaka chʼo̩do̩ o̩gbo̩ meji.
1KI,11,43,"Taku So̩lo̩mo̩n cholu manyʼamata-wñ, oñ ma mʼu du ji ewo Defid, ata-wñ. Taku Reho̩boam o̩ma-wñ jʼonu koji-wñ."
1KI,12,1,"Oñ Reho̩boam le tu She̩kem, todu abo Israe̩l chaka lewa She̩ke̩m ku ma dʼu jʼonu."
1KI,12,2,"Tak e̩gba ki Je̩ro̩boam, o̩ma Nebat, gbʼo̩ (todu owñ dʼIjipti ta, owñ chʼugbo kʼi ra nyi bʼeju So̩lo̩mo̩n te̩ le̩, Je̩ro̩boam la gugu Ijipti."
1KI,12,3,"Tak ama fʼonuche̩ kpe̩ adʼo̩ wa;) Je̩ro̩boam kpʼujeju abo Israe̩l chaka lewa, oñ ma ko̩la ñwu Reho̩boam kakini,"
1KI,12,4,"Ata-we̩ je̩ ñw oli uno̩lo̩-wa ki wo̩ wa tabale. Todule̩ uwe̩ ki bo̩wo̩lo̩ ñw a ugbo uko̩lo̩ o̩bata kʼa che ñw ata-we̩, kpai ugbo oli uno̩lo̩ kʼi je̩ ñw u woji nʼuwa, tak a arʼe̩."
1KI,12,5,"I la kakini, Me̩ lo ta, o̩jo̩ me̩ta taku me̩ mudabi wʼugbo mi. Tak amone̩ le̩ le."
1KI,12,6,"Taku Reho̩boam onu nyojuju kpai abogijo ku ma jʼo̩gba So̩lo̩mo̩n, ata-wñ, e̩gba kʼi deju, i kakini, Ab i de̩ eju-me̩? ab u nadohi ñw amone̩-i:"
1KI,12,7,"Taku ma ka ñw u kakini, I la che̩wñ kʼuwe̩ adʼo̩la-we̩ chʼadu ñw amone̩-i eñini-i kʼe̩ la che e̩wñ ñwu ma, kʼe̩ la nʼo̩la e̩nyo̩ aka e̩gba kʼe̩ dohi ñwu ma, e̩gbale̩ tak ama achʼamadu-we̩ o̩gbegbele̩."
1KI,12,8,"I muda hi ibe kʼabogijo le̩ du ñw u tinyo̩, oñ i nyojuju kpʼabokolobia ku ma chʼej e̩go̩ kpʼowñ, ku ma la jʼo̩gba-wñ."
1KI,12,9,"Oñ i ka ñwu ma kakini, Ibe e̩wñ dʼefu-me̩ kʼu nadohi ñw amone̩ ku ma ka ñwu mi kakini, E̩ ki bo̩wo̩lo̩ ugbo oli uno̩lo̩ e-kʼata-we̩ du nʼuwa o̩lo̩ le̩?"
1KI,12,10,"Tak abokolobia ku ma chʼej e̩go̩-wñ kakini, Alu kʼuwe̩ aka ñw amone̩ ku ma ko̩la ñw e̩ kakini, Ata-we̩ je̩ ñw oli uno̩lo̩-wa woji, uwe̩ ki muda abo̩wo̩lo̩ ñw a; alu kʼuwe̩ aka ñwu ma de̩, kakini, O̩mo̩wo̩ ubi e-mi jukpa tʼuta ata e-mi le."
1KI,12,11,"Oñ fa-i, abu kʼata-mi dʼoli uno̩lo̩ ki woji nʼume̩ o̩lo̩, omi abutʼoli uno̩lo̩-me̩. Ata-mi la nʼitali kʼume̩ o̩la, omi muda anʼamakpe kʼume̩ o̩la."
1KI,12,12,"Abe̩le̩ Je̩roboam kpai amone̩ le̩ chaka wʼugbo Reho̩boam o̩jo̩ e̩ke̩ta-wñ, alu kʼonu ka le̩ kakini, O̩to̩na me̩ mudabi wʼugbo mi."
1KI,12,13,"Tak onu dohi ñwu ma o̩ko̩ko̩; abu kʼi hi ohi o̩la kʼabogijo du ñw u le̩ tinyo̩,"
1KI,12,14,"i ko̩la ñwu ma teju ohi kʼabokolobia le̩ du ñw u. I kakini, Ata-mi je̩ ñw oli uno̩lo̩-me̩ woji, omi la abutʼoli uno̩lo̩-me̩ ge̩; ata-mi la nʼitali kʼume̩ o̩la, e-mi chʼamakpe oñ nane̩ kʼume̩ o̩la."
1KI,12,15,"Abe̩le̩ oñ onu ma nyʼamone̩ le̩ eti n. Todu e̩wñ ki Jihofa duwa te̩ i che, todu kʼi fʼo̩la-wñ lonyane̩. Owñ chʼe-ki Jihofa ka lʼugbo Ahija e̩ne̩ Shilo̩n le̩ ñwu Je̩ro̩boam o̩ma Nebat."
1KI,12,16,"Tak e̩gba kʼabo Israe̩l du li ka kʼonu ma anyʼuma eti n, amone̩ le̩ dohi ñw onu kakini,"
1KI,12,17,I muda chʼamo̩ma Israe̩l ku ma dodo ewo ewo Juda Reho̩boam chʼonu-ma.
1KI,12,18,"Oñ Rehoboam onu, fʼAdoram, kʼi nʼo̩da abo ku ma chʼuko̩lo̩ e̩re̩ kpe̩ nyʼo̩mo̩; tak abo Israe̩l chaka kʼokuta ro dʼo̩, oñ ma fʼu kpa. Taku Reho̩boam onu hika tʼef o̩ko̩ ogu-wñ, kʼi ra nyi Je̩rusale̩m."
1KI,12,19,Abe̩le̩ abo Israe̩l ko̩ abo unyi Defid gbogbo tʼeñini.
1KI,12,20,"Oñ i lewatʼe̩gba kʼabo Israe̩l chaka gbo̩ ka ki Je̩ro̩boam mudabiwa me̩, ma fʼuche̩ kpe̩ adʼo wʼujeju-ma, oñ ma mʼu du jʼonu abo Israe̩l chaka, i nʼe̩ne̩ du ki tʼabo unyi Defid ubi n, chai o̩lo̩pu Juda kate."
1KI,12,21,"Tak e̩gba ku Reho̩boam lewa Je̩rusale̩m, i kʼabo unyi Juda kpai abo unyi Be̩njamin wa jeju, ama chʼaboke̩le̩ icham nyʼo̩gwo̩ko̩ ugbo o̩gbo̩ me̩la ku ma chi, ma chʼo̩ka ogu eja, kʼama ki kʼogu bʼabo unyi Israe̩l, todu kʼi dʼojane̩ le̩ dabi wa ñwu Rehoboam o̩ma So̩lo̩mo̩n."
1KI,12,22,"O̩la O̩jo̩ muda wʼugbo She̩maya, e̩ne̩ O̩jo̩, kakini,"
1KI,12,23,"E̩ nako̩la ñwu Reho̩boam, o̩ma So̩lo̩mo̩n, onu Juda, kpʼabo unyi Juda kpai Be̩njamin chaka, kpʼamone̩ kibo̩, kakini,"
1KI,12,24,"Abu ki Jihofa ka de̩ kakini, Ame̩ ki le n, me̩ ki la jogu bʼamo̩maye-me̩ amo̩ma Israe̩l le̩ n, ene̩ne̩ne̩ne̩ ki mudabi tʼunyi-wñ todu omi chʼe̩te̩ e̩wñ-i. Abe̩le̩ oñ ma netirʼo̩la Jihofa, oñ ma mudabi ile ma, alu kʼo̩la Jihofa ka."
1KI,12,25,"Taku Je̩ro̩boam fu She̩ke̩m ko̩ ane̩ uwo Ifraim, oñ i dodo o̩mo̩; i la kwʼo̩mo̩ dufu oñ i fu Pe̩nue̩l ko̩."
1KI,12,26,"Taku Je̩ro̩boam ka ef e̩do̩-wñ kakini, Ojane̩-i la adabi tʼo̩wo̩ abo unyi Defid fa-i;"
1KI,12,27,"iche̩wñ kʼamone̩-i nyʼakʼe̩wñ iche̩bo̩ wa che unyi Jihofa Je̩rusale̩m mak e̩do̩ abo-i ñʼarida tʼugbo odu-ma, owñ che Reho̩boam, onu Juda le; tak ama adʼumi kpa, ku ma la mudabi tʼugbo Reho̩boam, onu Juda."
1KI,12,28,"Tak onu fʼojuju nyi, i la mʼo̩jamalia ko che amo̩ma okuno̩ meji, tak i ka ñwu ma kakini, Enyi Je̩rusale̩m jiji tabale ñwu me̩; abo Israe̩l, me̩ go amo̩jo̩-me̩, ku ma ko me̩ kwʼojane̩ Ijipti dufu wʼemi!"
1KI,12,29,"Tak i mʼoka-wñ du dago Be̩te̩l, oñ i dʼekeji-wñ dago Dan."
1KI,12,30,"Oñ e̩wñ-i mud e̩wñ adure; todu amone̩ le̩ nyʼo̩gba oka-wñ adojikane̩, i chaka che gbogbo nyi Dan."
1KI,12,31,"Tak i fʼunyi ko̩ otete otete, oñ i chi e̩ne̩ tʼe̩ne̩ du kwef amone̩ le̩ chaka kʼi ko ma chʼamatama, ku ma ma jʼef amo̩ma Lifai n."
1KI,12,32,"Taku Je̩ro̩boam fʼo̩jo̩ uje̩wñ uyo̩ da ochu e̩ke̩jo̩, o̩jo̩ e̩ke̩gwe̩lu ochu le̩, dab uje̩wñ uyo̩ ki de̩ Juda; oñ i kʼe̩wñ wa che oj ubo̩ iche̩bo̩ le̩. Abe̩le̩ i ño̩ che Be̩te̩l ge̩. I fʼe̩wñ iche̩bo̩ kpa ñw amo̩ma okuno̩ kʼi che le̩. Oñ i mʼamatama otete otete kʼi du le̩ ko wa jo̩ Be̩te̩l."
1KI,12,33,"Oñ i kʼe̩wñ iche̩bo̩ wa che oj ubo̩ iche̩bo̩ kʼi kpa Be̩te̩l o̩jo̩ e̩ke̩gwe̩lu ochu e̩ke̩jo̩; owñ chʼochu kʼi ñwa ef e̩do̩ e-wñ onugo. I la fʼo̩jo̩ uje̩wñ uyo̩ da tod amo̩ma Israe̩l, oñ i kʼe̩wñ wa che oj ubo̩ iche̩bo̩ le̩, i la fʼotulale gujo."
1KI,13,1,"Me̩ la go, o̩la Jihofa je̩ ñw e̩ne̩ O̩jo̩ʼka kwo Juda wa Be̩te̩l. Je̩ro̩boam la dago kpenyʼubo̩ iche̩bo̩ kʼi gu otulale jo."
1KI,13,2,"Tak e̩ne̩ le̩ kwa bʼubo̩ iche̩bo̩ le̩ ma lʼugbo o̩la Jihofa, i kakini, O ubo̩ iche̩bo̩, ubo̩ iche̩bo̩, abu ki Jihofa ka de̩ kakini, Go, ma abi o̩ma e̩ne̩ke̩le̩ʼka ñw abo unyi Defid, odu-wñ ako̩ Josaya; owñ le̩ la akʼamatama otete otete ku ma gu otulale jo oji-we̩ chʼiche̩bo̩ oji-we̩. Ma la akʼachiku amone̩ gujo oji-we̩."
1KI,13,3,"Tak i mʼujiwe-wñ dute̩ o̩jo̩ le̩ gbage̩de̩, kakini, E̩wñ ki chʼujiwe-wñ ki Jihofa ka le̩ de̩ kakini: Go, ma age̩ ubo̩ iche̩bo̩-i, ma la akʼelulu ki jʼoji-wñ dafo."
1KI,13,4,"Oñ i lewatu, e̩gba kʼonu gbo̩ o̩la kʼe̩ne̩ O̩jo̩ le̩ ka, owñ chʼe-kʼi kwa bʼubo̩ iche̩bo̩ e-Be̩te̩l ma le̩, taku Je̩ro̩boam fʼo̩wo̩-wñ nadala ugbo kʼi dago kpenyʼubo̩ iche̩bo̩ le̩, kakini, Me̩ gwo̩nyʼu. Tak o̩wo̩-wñ kʼi nadala ñʼo̩ le̩ gbe̩, oñ i ma ño̩ neke kama mʼe̩do̩-wñ ge̩ n."
1KI,13,5,"Ubo̩ iche̩bo̩ le̩ ño̩ ge̩, elulu-wñ laño̩ dafo bʼoj ubo̩ iche̩bo̩ le̩ te̩, teju ujiwe kʼe̩ne̩ O̩jo̩ le̩ du ñw u lʼugbo o̩la Jihofa."
1KI,13,6,"Tak onu tohi, oñ i ka ñw e̩ne̩ O̩jo̩ le̩ kakini, E̩ gbo̩ko̩bo̩ Jihofa, O̩jo̩-we̩, fa-i, kʼi li mi eju, todu kʼo̩wo̩-mi ki mudabi tʼiko. Tak e̩ne̩ O̩jo̩ le̩ gbo̩ko̩bo̩ Jihofa oñ o̩wo̩ onu mudabi tʼiko ñw u, i laño̩ dʼalu kʼi te̩te̩de̩ akwoubi."
1KI,13,7,"Tak onu ka ñw e̩ne̩ O̩jo̩ le̩ kakini, Lebʼumi nyʼunyi-mi, kʼo̩la-we̩ ki ruko, oñ nadʼe̩wñ eleʼka ñw e̩."
1KI,13,8,"Tak e̩ne̩ O̩jo̩ le̩ ka ñw onu kakini, E̩ chaka dʼukpe̩reji unyi-we̩ ñwu mi, omi anyʼejefu kpʼuwe̩ n, u la abʼuje̩wñ je̩ abe̩k omi eñmo̩ ugbo-i n."
1KI,13,9,"Todu abe̩le̩ ma ñwañwu mi lʼugbo o̩la Jihofa kakini, Uwe̩ ajʼuje̩wñ n, e̩ la añmʼomi n, e̩ la adabi lʼo̩na kʼe̩ le nyʼo̩mo̩ n."
1KI,13,10,"Abe̩le̩ i le o̩na omune̩, i ño̩ dabi le o̩na e-kʼi le nyi Be̩te̩l le̩ n."
1KI,13,11,"Oñ akache̩ ogijoʼka dodo Be̩te̩l o̩mo̩. Oñ e̩ne̩ʼka ef amo̩ma-wñ lewa ka ñw u uko̩lo̩ du kʼe̩ne̩ O̩jo̩ le̩ che Be̩te̩l o̩jo̩ le̩; tʼo̩la kʼi ka ñw onu, ma ño̩ ka e-le̩ ñw ata-ma ge̩."
1KI,13,12,"Tak ata-ma ka ñwu ma kakini, O̩na ugbo i ie̩? Amo̩ma-wñ la li o̩na kʼe̩ne̩ O̩jo̩ ki kwo Juda wa le̩ le."
1KI,13,13,"Tak i ka ñw amo̩ma-wñ kakini, Kʼofidi nʼubi o̩ke̩ke̩te̩ ñwu mi. Oñ ma mʼofidi ko nʼubi o̩ke̩ke̩te̩ ñw u; tak i kwotanʼo."
1KI,13,14,"Oñ i ranʼe̩ne̩ O̩jo̩ le̩, i la fʼu li abu kʼi gugu of oliʼka; oñ i ka ñw u kakini, Uwe̩ chʼe̩ne̩ O̩jo̩ ki kwo Juda wa le̩ n? Tak i kakini, Omi de̩."
1KI,13,15,"Tak i ka ñw u kakini, Lebʼumi nyʼunyi-mi kʼe̩ jʼuje̩wñ."
1KI,13,16,"Oñ i kakini, I nʼugbo kʼu nadabi kpʼuwe̩ n, i la nʼugbo kʼu nanyʼejefu kpʼuwe̩ n. U la ajʼuje̩wñ abe̩k eñmʼomi kpʼuwe̩ ugbo-i n."
1KI,13,17,"Todu ma ka ñwu mi lʼugbo o̩la Jihofa kakini, Uwe̩ ki jʼuje̩wñ n, uwe̩ ki la ñmʼomi o̩mo̩ n, e̩ ki laño̩ dabi lʼo̩na kʼe̩ lewa n."
1KI,13,18,"Tak i ka ñw u kakini, Omi ño̩ chʼakache̩ alu kʼuwe̩ de̩; oñ onuche̩ʼka ko̩la ñwu mi lʼugbo o̩la Jihofa kakini, Mʼu du dabi wʼef unyi-we̩ kpʼuwe̩, todu kʼi jʼuje̩wñ, kʼi ñmo̩ omi. Olemi i la aro̩ le̩."
1KI,13,19,"Abe̩le̩ i mudabi kpʼowñ, oñ i fʼuje̩wñ le̩ je̩ ef unyi-wñ, i laño̩ ñmʼomi."
1KI,13,20,"Oñ i lewatu, abu ku ma guane̩ aje̩ e̩wñ, o̩la Jihofa wʼugbo akache̩ ki dʼowñ dabiwa;"
1KI,13,21,"oñ i kwa ka ñw e̩ne̩ O̩jo̩ ki kwo Juda wa le̩ kakini, Abu ki Jihofa ka de̩, abu kʼe̩ lañu rʼo̩la ki kwʼalu Jihofa-i, kʼe̩ ma la de uko̩ ki Jihofa O̩jo-we̩ te̩ ñw e̩ n,"
1KI,13,22,"kʼe̩ muda dabiwa kʼe̩ la fʼuje̩wñ je̩ kʼe̩ la fʼomi ñmo̩ ugbo kʼi ka ñw e̩ kakini, E̩ ki jʼuje̩wñ n, e̩ ki la ñmo̩ omi n; oku-we̩ awʼoji amata-we̩ n."
1KI,13,23,"Oñ i lewatu abu kʼi fʼuje̩wñ je̩ kʼi la fʼomi ñmo̩ tak e̩ne̩ le̩ kʼofidi nʼubi o̩ke̩ke̩te̩ ñw u, owñ chʼutodu akache̩ kʼi dʼu dabiwa le̩."
1KI,13,24,"Oñ e̩gba kʼi le iduʼka de kpʼowñ ej o̩na, i la mʼe̩ne̩ O̩jo̩ le̩ du kpa. Oku-wñ la tʼej o̩na o̩mo̩, oñ o̩ke̩ke̩te̩ le̩ kwodago kpenyʼu; idu le̩ ño̩ dago kpenyʼoku-wñ ge̩."
1KI,13,25,"E̩ la go, aboke̩le̩ alale, oñ ma li oku one̩ ki tʼej o̩na, kpʼidu ki dago kpenyʼoku le̩. Taku ma lewa mudu ka ef ewo ugbo kʼakache̩ ogijo le̩ dodo."
1KI,13,26,"Tak e̩gba kʼakache̩ ki dʼe̩ne̩ le̩ kwʼej o̩na dabi wa le̩ gbo̩, i kakini, E̩ne̩ O̩jo̩ kʼi lañu ru omu Jihofa le̩ de̩: todule̩ oñ Jihofa mʼowñ du ñw idu, kʼi fʼu fana kʼi la mʼu du kpa, teju o̩la ki Jihofa ka ñw u."
1KI,13,27,"Tak i ka ñw amo̩ma-wñ kakini, Mʼofidi ko nʼubi o̩ke̩ke̩te̩ ñwu mi. Oñ ma mʼu ko nʼu-bi-wñ."
1KI,13,28,"Tak i le nali oku-wñ kʼi tʼej o̩na le̩, kpʼo̩ke̩ke̩te̩ kpʼidu ku ma dago kpenyʼoku le̩. Idu la bʼoku e̩ne̩ le̩ je̩ n, i la fʼo̩ke̩ke̩te̩ na n."
1KI,13,29,"Tak akache̩ le̩ mʼoku e̩ne̩ O̩jo̩ le̩ du; i la mʼu du nʼubi o̩ke̩ke̩te̩-wñ, oñ i mʼu du dabi wa. Tak i lewa ewo akache̩ ogijo le̩ kʼi daido̩, kʼi ño̩ mʼu du ji."
1KI,13,30,"Tak i mʼoku-wñ du dachi ef oji e-wñ onugo Oñ ma kwodʼaido̩-wñ kakini, Atogwo, o̩maye-mi!"
1KI,13,31,"Oñ i lewatu, abu kʼi mʼowñ du ji, i ka ñw amo̩ma-wñ kakini, E̩gba kʼomi leku, maku me̩ dʼumi ji ef oji ugbo ku ma dʼe̩ne̩ O̩jo̩-i ji. Me̩ kʼachiku-mi jo̩ kpenyʼachiku-wñ."
1KI,13,32,"Todu uko̩la kʼi kwa rʼubo̩ iche̩bo̩ Be̩te̩l oji, kpai e-kʼi kwa rʼunyi unyi otete otete ki jʼewo ewo Samaria awache̩ chuu."
1KI,13,33,"Anubi e-le̩ ge̩, Je̩ro̩boam la rida bʼo̩na-wñ ki bie̩ne̩ te̩ n, i muda ño̩ dabi chi e̩ne̩ tʼe̩ne̩ du kwef amone̩ le̩ kʼama ki chʼamatama otete otete le̩ kpo̩ ge̩. E̩ne̩ du ki je̩, onu kʼe̩wñ nyʼu o̩wo̩ e̩ko̩ todu kʼamatama otete otete ki jʼo̩mo̩."
1KI,13,34,"Oñ e̩wñ-i mud adure ñw abo unyi Je̩ro̩boam todu ku ma ki kʼo̩ da rinyo̩, ku ma ki fʼu kpabie̩ rinyo̩ bʼeju ile̩-i te̩."
1KI,14,1,"Iko le̩ o̩ga fʼAbija, o̩ma Je̩ro̩boam, mu."
1KI,14,2,"Taku Je̩ro̩boam ka ñw o̩ya-wñ kakini, Nagbo̩ko̩bʼuwe̩ kʼe̩ kwane̩, kʼe̩ fʼafe̩ kpanyi, kʼama ki we ema ka kʼuwe̩ chʼo̩ya Je̩ro̩boam; kʼe̩ nyi Shailo; go, o̩mo̩ le̩ Ahija, akache̩ de̩, e-kʼi ka ñwu mi ka kʼomi ajʼonu amone̩-i."
1KI,14,3,"E̩ la mʼeli o̩je̩ me̩gwa ko lebʼuwe̩ kpai akala kpai o̩cha iño̩, kʼe̩ nyʼugbo-wñ; owñ le̩ aka ñw e̩ alu kʼejo̩gba o̩ma-i ade̩."
1KI,14,4,"Oñ o̩ya Je̩ro̩boam fʼabe̩le̩ che. I kwane̩, i letu Shailo, oñ i lewa unyi Ahija. Ahija laño̩ gane̩ ge̩ n, eju-wñ gbe̩ mʼakpo todu i chʼogijo."
1KI,14,5,"Jihofa la ka ñw Ahija kakini, Go, o̩ya Je̩ro̩boam awa kʼi tene ugbo we̩ alu kʼo̩la o̩ma-wñ ade̩; todu i acho̩ga. Abe̩i, abe̩i uwe̩ aka ñw u."
1KI,14,6,"Abe̩le̩ i la de, e̩gba kʼAhija ebo̩ e̩re̩ ane̩-wñ, abu kʼi agudu wʼalugbo̩na, i kakini, Mugudu wa, uwe̩ o̩ya Je̩ro̩boam. E̩wñ chi kʼe̩ chʼakpaine dabe̩ne̩ kʼe̩ chʼe̩ne̩ omune̩? Todu ma dʼinabali ki woji kpe̩ mi uche̩ rʼuwe̩."
1KI,14,7,"Lo, kʼe̩ ka ñwu Je̩ro̩boam kakini, Abu ki Jihofa, O̩jo̩ e-Israe̩l, ka de̩ kakini, Todabu kʼu dʼuwe̩ kwef amone̩ le̩ dago, kʼu la dʼuwe̩ chʼe̩nuto̩gba abo-mi Israe̩l,"
1KI,14,8,"kʼu la fʼojane̩ le̩ ge̩ bʼabo unyi Defid te̩, kʼu mʼu du ñw e̩; uwe̩ la muda dab alu kʼadu-mi Defid de̩ n, kʼowñ le̩ fʼuko̩ uko̩-mi de, oñ i tʼumi ubi kpʼe̩do̩-wñ chaka, e̩wñ ki chʼo̩kpakpa eju-mi kate i nache."
1KI,14,9,"Uwe̩ muda fʼe̩bie̩ne̩ che tʼabo du ku ma wa o̩gba-we̩ le, e̩ la le tekeche amo̩jo̩ omune̩ ñw o̩la-we̩, kpai ojibo eda, kʼe̩ bi mi eju, e̩ la mʼumi du rikpolo tʼubi-we̩."
1KI,14,10,"Todule̩ go, omi akʼe̩bie̩ne̩ wa abʼunyi Je̩ro̩boam ma, oñ nakʼaboke̩le̩ okoke du da bi Je̩ro̩boam o̩wo̩ te̩, tʼo̩to̩ tʼohi, omi la agbʼunyi Je̩ro̩boam rinyo̩ hioko, alu kʼone̩ agbʼechu rinyo̩ gbogbo tak i takpa chaka."
1KI,14,11,E̩ne̩ Je̩ro̩boam kʼi leku ef ewo amabia amʼu du je̩; oñ e̩ne̩ kʼi leku o̩ko̩ ame̩we̩ ojale amʼu du je̩. Todu Jihofa fʼe-le̩ ka me̩.
1KI,14,12,"Todule̩ e̩ kwane̩, kʼe̩ nyʼunyi-we̩. E̩gba kʼe̩ mʼe̩re̩-we̩ dʼatʼewo le̩, o̩ma-i aku."
1KI,14,13,"Oñ abo Israe̩l chaka adʼaido̩-wñ, ma la adʼu ji. Todu owñ kate chʼe̩ne̩ Je̩ro̩boam ki atʼef oji; todu ma fʼe̩wñʼka ki chenyo̩ Jihofa, O̩jo̩ e-Israe̩l eju, li ef uwñ, ef unyi Je̩ro̩boam."
1KI,14,14,Jihofa la adʼonu ki anʼo̩da abo Israe̩l kwane̩ ñw o̩la-wñ kʼi akʼabo unyi Je̩roboam da rinyo̩ o̩jo̩ kʼa ka-i. E̩wñ le̩? i chaka chʼifa-ifa?
1KI,14,15,"Todu Jihofa agwo abo Israe̩l alu kʼomi ohimini ami elikpo ejo, i la agu abo Israe̩l du rinyo̩ bʼojane̩ ki nyo̩ kʼi du ñw amata-ma te̩, oñ i akpa ma tuka rʼej udaba ohimini todabu ku ma fʼAshe̩rim-ma che ku ma bi Jihofa eju."
1KI,14,16,"I la atʼabo Israe̩l no̩ tinyo̩ tod adure adure Je̩ro̩boam, owñ chʼe-kʼowñ onugo che kpai e-kʼi ño̩ je ñw abo Israe̩l che ge̩."
1KI,14,17,"Tak o̩ya Je̩ro̩boam kwane̩, oñ i kwʼo̩mo̩ le. I lewa Tirza, oñ abu kʼi lewa kado ubo̩ alugbo̩na unyi le̩, o̩ma-i mʼiñmi da."
1KI,14,18,"Tak abo Israe̩l chaka mʼu du ji, oñ ma dʼaido̩-wñ, teju o̩la Jihofa kʼi ka lʼalu adu-wñ, Ahija, akache̩ le̩."
1KI,14,19,"O̩la Je̩ro̩boam ki bo̩, alu kʼi jʼogu kpai alu kʼi jʼonu, go, inabali-wñ che̩ko̩ rʼef o̩takada Iko E̩wñ Amonu Israe̩l."
1KI,14,20,"Je̩roboam la jʼonu o̩do̩ ogu nyoke meji, tak i cholu manyʼamata-wñ. Oñ Nedab, o̩ma-wñ, jʼonu koji-wñ."
1KI,14,21,"Rehoboam, o̩ma So̩lo̩mo̩n, la jʼonu-wñ Juda. O̩do̩ Reho̩boam la chʼo̩gbo̩ meji nyokeʼka tak i chane̩ onu-wñ eje̩. Oñ i jʼonu o̩do̩ me̩gwe̩bie Je̩rusale̩m kʼi chʼewo ki Jihofa du kwef o̩lo̩pu o̩lo̩pu Israe̩l chaka kʼi dʼodu-wñ tʼo̩mo̩. Odu iye-wñ la ko̩ Naama, e̩ne̩ Amo̩n."
1KI,14,22,Juda la fʼe̩wñ ki bie̩ne̩ che eju Jihofa. Oñ ma nʼe̩wñ adure ku ma jʼache nyʼowñ ogu eja tʼe̩wñ du kʼamata-ma che le.
1KI,14,23,"Todu ama ño̩ ko otete otete ñw o̩la-ma, kpai ode ode, kpai Ashe̩rim, oj uwo du ki gbo̩gba, kpai of oli emimi du."
1KI,14,24,Amache̩wñtuñ ef unyi ode-ma ño̩ jʼane̩ o̩mo̩. Ma jo̩ ache teju e̩wñ ihie̩ne̩ abo uche̩ichi e-ki Jihofa ne bʼeju abo Israe̩l te̩ le̩.
1KI,14,25,"Oñ i lewatu o̩do̩ e̩ke̩lu ku Reho̩boam jʼonu, Shishak, onu Ijipti, lewa kobo̩ Je̩rusale̩m;"
1KI,14,26,oñ i mʼe̩wñ akoko ño̩ bʼunyi Jihofa kpai unyi onu te̩. I mʼe̩wñ du ño̩ le. I ño̩ mʼugbe̩yo̩ o̩jamalia du ki So̩lo̩mo̩n che le̩ ko ge̩.
1KI,14,27,"Taku Reho̩boam fʼugbe̩yo̩ ebije-ikpa che koji-wñ oñ i mʼu ko nyʼamagboji abide o̩wo̩, owñ chʼabo ku ma de alugbo̩na unyi onu."
1KI,14,28,Oñ ab i de̩ de: e̩gba du kʼonu nyʼef unyi Jihofa abo ide anʼugbe̩yo̩ le̩ le̩; taku ma mʼu ko dabi wa unyi ide ge̩.
1KI,14,29,"O̩la Rehoboam ki bo̩ kpai e̩wñ du kʼi che, i che̩ko̩ tʼef o̩takada Iko E̩wñ Amonu Juda le̩ n?"
1KI,14,30,Ogu la dago agbagba Reho̩boam kpai Je̩ro̩boam o̩ko̩ko̩lo̩.
1KI,14,31,"Taku Reho̩boam cholu manyʼamata-wñ, oñ ma mʼu du ji ugbo amata-wñ ef ewo Defid. Odu iye-wñ la ko̩ Naama, e̩ne̩ Amo̩n le̩. Tak Abijam, o̩ma-wñ, jʼonu koji-wñ."
1KI,15,1,"Oñ Abijam chane̩ ejʼonu Juda o̩do̩ e̩ke̩gwe̩jo̩ Je̩ro̩boam, onu, o̩ma Nebat le̩."
1KI,15,2,I jʼonu Je̩rusale̩m o̩do̩ me̩ta. Odu iye-wñ la ko̩ Maaka kʼi chʼo̩ma Abishalo̩m.
1KI,15,3,I ño̩ lule̩ ef e̩wñ adure du kʼata-wñ che akwoubi; e̩do̩-wñ la de̩ jalii ugbo Jihofa O̩jo̩-wñ alu kʼe̩do̩ Defid ata-wñ de̩ n.
1KI,15,4,"I chaka dʼabe̩le̩, todu Defid, Jihofa O̩jo̩-wñ mʼagege du ñw u Je̩rusale̩m, abu kʼi dʼo̩ma-wñ dago ubi-wñ; abe̩le̩ i fu Je̩rusale̩m lonyane̩;"
1KI,15,5,"todu abu ki Defid che e̩wñ o̩kpakpa eju Jihofa kʼi ma la na bʼe̩wñ du kʼi ñwa ñw u te̩ n O̩jo̩ du kʼudeju-wñ kade, chai ugbo o̩la Uraya, e̩ne̩ He̩t le̩, kate."
1KI,15,6,Ogu la dago agbagba Reho̩boam kpai Je̩ro̩boam o̩jo̩ kʼudeju-wñ kade.
1KI,15,7,"Oñ o̩la Abijam ki bo̩ kpai e̩wñ du kʼi che, i che̩ko̩ rʼef o̩takada Iko E̩wñ Amonu Juda n? Ogu ño̩ dago agbagba Abijam kpai Je̩ro̩boam."
1KI,15,8,"Tak Abijam cholu manyʼamata-wñ. Oñ ma mʼu du ji ewo Defid: oñ Esa, o̩ma-wñ jʼonu koji-wñ."
1KI,15,9,"Oñ o̩do̩ Je̩ro̩boam onu Israe̩l e̩kogu Esa chane̩ ejʼonu Juda,"
1KI,15,10,"i la jʼonu Je̩rusale̩m o̩do̩ o̩gbo̩ meji nyokeʼka. Odu iye-wñ la ko̩ Maaka, o̩ma Abishalo̩m."
1KI,15,11,Esa la che e̩wñ tʼo̩kpakpa eju Jihofa alu ki Defid ata-wñ che.
1KI,15,12,"I kʼamache̩wñtuñ le̩ bʼojane̩ le̩ te̩, oñ i mʼode du kʼata-wñ che ko rinyo̩."
1KI,15,13,"Tak i ño̩ bʼiye-wñ Maaka gbʼo̩da iye onu, todabu kʼi fʼojibo ihie̩ne̩ʼka che ñw Ashe̩ra. Esa la fʼe̩wñ ihie̩ne̩-wñ lo̩ wane̩, oñ i fu gujo eti aji Kidro̩n."
1KI,15,14,Ma muda kʼotete otete kwʼo̩mo̩ n; i chaka dʼabe̩le̩ e̩do̩ Esa chʼo̩jalii ugbo Jihofa o̩jo̩ du kʼudeju-wñ kade.
1KI,15,15,"I la mʼe̩wñ kʼata-wñ che ki fo̩ ko wʼef unyi Jihofa kpai e̩wñ kʼowñ onugo che ki fo̩, ajifa kpai o̩jamalia kpai e̩wñ eku."
1KI,15,16,"Ogu laño̩ dago agbagba Esa kpai Beasha, onu Israe̩l o̩jo̩ du kʼudeju-ma kade."
1KI,15,17,"Beasha onu Israe̩l kobo̩ Juda, kʼi la fu Rama ko̩, kʼi che kʼi je̩ ñw e̩ne̩ du we edufu kpai egudu nyʼugbo Esa onu Juda."
1KI,15,18,"Tak Esa mʼajifa kpʼo̩jamalia du ki bo̩ ef e̩wñ akoko ef unyi Jihofa ko, kpai e̩wñ akoko unyi onu, oñ i mʼu ko nyʼabimo̩to̩-wñ o̩wo; tak Esa onu fʼuma kpe̩ru Be̩n-hedad, o̩ma Tabrimo̩n, o̩ma He̩zio̩n, onu Siria, kʼi dodo Damaskus, kakini,"
1KI,15,19,"Omi kpʼuwe̩ ki kpʼalo alu kʼata-mi kpʼata-we̩ che: go, e̩wñ ele ajifa kpʼo̩jamalia oñ u ko̩ kpuche̩ rʼe̩ le̩; lo, kʼe̩ fʼalo-we̩ kpai Beasha, onu Israe̩l bie̩, kʼi te̩ wʼubi bʼumi te̩."
1KI,15,20,"Taku Be̩n-hedad netirʼEsa onu, oñ i je̩ ñw amonu ogu-wñ kobo̩ ewo ewo Israe̩l. I la fʼIjo̩n kpai Dan kpai Abe̩l-be̩t-maaka kpai Chine̩re̩t manyʼane̩ Naftali chaka du."
1KI,15,21,"Oñ i lewatu e̩gba ki Beasha gbo̩ inabali-wñ, i tʼewo Rama eko̩ no̩, oñ i kwogugu Tirza."
1KI,15,22,"Tak onu Esa fʼakoya ta ñw abo Juda chaka, e̩ne̩ du bo̩ tʼane̩ n; taku ma mʼokuta Rama ko kpʼigboli-wñ chaka, owñ chʼe-ku Beasha ne̩ ko̩. Tak Esa onu mʼe-le̩ ko ko̩ Geba e-Be̩njamin kpai Mizpa."
1KI,15,23,"Oñ o̩la Esa du ki bo̩ kpai ugbiti-wñ, kpai e̩wñ du kʼi che, kpai ewo ewo kʼi ko̩, i che̩ko̩ rʼef o̩takada Iko E̩wñ Amonu Juda n? O̩ga la fʼe̩ e̩re̩ mu o̩jo̩ ogijo-wñ."
1KI,15,24,"Tak Esa cholu manyʼamata-wñ, oñ ma mʼu du ji ugbo amata-wñ, ewo Defid ata-wñ; taku Jiho̩shafat, o̩ma-wñ, jʼonu koji-wñ."
1KI,15,25,"Nedab, o̩ma Je̩ro̩boam la chane̩ ejʼonu Israe̩l o̩do̩ ekeji kʼEsa jʼonu Juda; oñ i fʼonu Israe̩l je̩ o̩do̩ meji."
1KI,15,26,"Owñ le̩ ño̩ fʼe̩wñ ki bie̩ne̩ che eju Jihofa, i la lule̩ lʼikpa ata-wñ, kpai ef adure-wñ e-ki je̩ ñw abo Israe̩l dure."
1KI,15,27,"Taku Beasha, o̩ma Ahija kʼi chʼabo unyi Isakar, dʼalu nyʼu. Oñ Beasha fʼowñ kpa Gibe̩to̩n; abo Filistia ne̩ omo̩; todu Nedab kpʼabo Israe̩l chaka jʼakpala nyu Gibe̩ton."
1KI,15,28,"O̩do̩ e̩ke̩ta kʼEsa jʼonu Juda oñ Beasha du Nedab kpa, tak i jʼonu koji-wñ."
1KI,15,29,"Oñ ilewatu, e̩re̩re̩ kʼi jʼonu le̩, i fʼabo unyi Je̩ro̩bo̩am du kpa rinyo̩. I tʼe̩ne̩ kate ki añmʼiñmi no̩ ñwu Je̩ro̩bo̩am in, gbogbo tak i fʼowñ kpa likii; teju alu kʼo̩la ki Jihofa ka le̩ de̩, owñ chʼe-kʼi ka lʼalu adu-wñ Ahija, e̩ne̩ Shilo̩n le̩."
1KI,15,30,"Todu adure adure Je̩ro̩bo̩am kʼi che, kpai e-ki je̩ ñw abo Israe̩l dure, todu ki bi Jihofa, O̩jo̩ Israe̩l, eju."
1KI,15,31,"O̩la Nedab ki bo̩ kpʼe̩wñ du kʼi che, i chʼeko̩ rʼef o̩takada Iko E̩wñ Amonu Israe̩l le̩ n?"
1KI,15,32,"Ogu la dʼagbagba Esa kpai Beasha, onu Israe̩l, o̩jo̩ du kʼudeju-ma kade."
1KI,15,33,"O̩do̩ e̩ke̩ta kʼEsa jʼonu Juda, Beasha, o̩ma Ahija, chane̩ ejʼonu abo Israe̩l chaka Tirza. I je̩ o̩do̩ ogu nyoke me̩le̩."
1KI,15,34,I ño̩ fʼe̩wñ ki bie̩ne̩ eju Jihofa che. I la lule̩ lʼikpa Je̩ro̩boam kpai ef adure-wñ e-kʼi ne̩ je̩ ñw abo Israe̩l dure ge̩.
1KI,16,1,"Tak o̩la Jihofa wʼugbo Jihiu, o̩ma Hananai, agwunyu Beasha, kakini,"
1KI,16,2,"Abu kʼu mʼe̩ du kwef ebutu, kʼu fʼuwe̩ hine, kʼu la dʼuwe chʼe̩nuto̩gba abo-mi Israe̩l, tak e̩ kwolule̩ lʼikpa Je̩ro̩bo̩am, kʼe̩ la je̩ ñw amone̩-mi Israe̩l dure, ku ma nʼadure-ma bi mi eju;"
1KI,16,3,"go, omi afu Beasha kpʼabo unyi-wñ gba rinyo̩ hioko; oñ nache kʼunyi-we̩ ki dab unyi Je̩ro̩boam o̩ma Nebat."
1KI,16,4,"E̩ne̩ Beasha ki leku ef ewo, amabia amʼu du je̩; e̩ne̩ ki la leku oko, ame̩we̩ ojale amʼu du je̩."
1KI,16,5,"O̩la Beasha ki bo̩ kpʼe̩wñ kʼi che kpʼugbiti-wñ, i che̩ko̩ rʼef o̩takada Iko E̩wñ Amonu Israe̩l le̩ n?"
1KI,16,6,"Oñ Beasha cholu manyʼamata-wñ, ma la mʼu du ji Tirza. Tak Ela, o̩ma-wñ jʼonu koji-wñ."
1KI,16,7,"Amanyʼe-le̩ o̩la Jihofa lewa agwunyu Beasha kpʼabʼunyi-wñ lʼalu Jihiu akache̩, o̩ma Hananai le̩, tod e̩wñ bie̩ne̩ du kʼi che eju Jihofa, kʼi la nʼuko̩lo̩ kʼo̩wo̩-wñ che bi owñ eju, abu kʼowñ kpʼabo unyi Je̩ro̩boam chʼe̩re̩ʼka, kʼi laño̩ mʼowñ du kpa."
1KI,16,8,"O̩do̩ ogu nyoke me̩fa kʼEsa jʼonu Juda, Ela o̩ma Beasha, chane̩ ejʼonu Israe̩l Tirza. I la je̩ o̩do̩ meji."
1KI,16,9,"Oñ adu-wñ, Zimri, kʼi chʼagboji ukpe̩reji o̩ko̩ ogu-wñ dʼalu nyʼu. Oñ e̩gba kʼi de̩ Tirza añmʼo̩te̩ ki fʼu mu ef unyi Arza kʼi nʼo̩da unyi onu Tirza."
1KI,16,10,"Zimri la mugudu nyʼejefu oñ i fʼe̩wñ nʼu, oñ i mʼu du kpa o̩do̩ Esa, onu Juda, ogu nyoke mebie. Tak i jʼonu koji-wñ."
1KI,16,11,"Oñ i lewatu, e̩gba kʼi chane̩ onu-wñ eje̩, abu kʼi lewa gugu oj ede-wñ ababa, i mʼabo unyi Beasha ko kpa chaka. I tʼo̩ma e̩ne̩ke̩le̩ du no ñw u n, i chaka chʼe-efu-wñ pio̩o̩, i chaka chʼe-onuku-wñ ofo."
1KI,16,12,"Abe̩le̩ Zimri fʼabo unyi Beasha du kpa rinyo̩ teju o̩la Jihofa kʼi ka agwunyu Beasha lʼalu Jihiu, akache̩ le̩,"
1KI,16,13,"tod adure Beasha du kpai adure Ela, o̩ma-wñ, owñ chʼe-kʼama onugo dure kpʼe-ku ma je̩ ñw Israe̩l dure, ku ma nʼe̩wñ ibe̩te̩-ma nyi Jihofa, O̩jo̩ Israe̩l uwe̩do̩."
1KI,16,14,"Oñ o̩la Ela ki bo̩ kpʼe̩wñ du kʼi che, i che̩ko̩ rʼef o̩takada Iko E̩wñ Amonu Israe̩l le̩ n?"
1KI,16,15,"O̩do̩ ogu nyoke mebie kʼEsa jʼonu Juda, Zimri jʼonu o̩jo̩ mebie Tirza. Oñ amone̩ le̩ ru ru nyʼu Gibe̩to̩n, e-kʼabo Filistia ne̩ le̩."
1KI,16,16,"Tak amone̩ ku ma ruru jo gbo̩ kakini, Zimri fʼalo da nyʼonu, tak i ño̩ mʼu du kpa, todule̩ abo Israe̩l chaka ku ma jʼuru le̩ mʼO̩mri kʼi chʼagboji abogu du jʼonu Israe̩l o̩jo̩ le̩."
1KI,16,17,"Tak O̩mri kwo Gibe̩to̩n te̩gu alo, abo Israe̩l chaka la le bʼo̩, oñ ma kwokpala nyu Tirza."
1KI,16,18,"Oñ i lewatu e̩gba ku Zimri li ka ku ma fʼewo le̩ du, i le tʼef unyi onu ejefu. Tak i fʼunyi onu gujo bʼo̩la-wñ oji ma, oñ i leku,"
1KI,16,19,"tod adure kʼi ta ugbo e̩wñ ki bie̩ne̩ eju Jihofa kʼi che, elule̩ kʼi lule̩ likpa Je̩ro̩boam, kpai ef adure kʼi che kʼi je̩ ñw abo Israe̩l dure ge̩."
1KI,16,20,"Oñ o̩la Zimri ki bo̩ kpʼalu kʼi da nyʼonu, i che̩ko̩ rʼef o̩takada Iko E̩wñ Amonu Israe̩l le̩ n?"
1KI,16,21,"E̩gbale̩ abo Israe̩l chʼe̩dareji, ukpe̩reji amone̩ tu Tibni, o̩ma Ginat, ubi ku ma mʼu du jʼonu; ukpe̩reji-ma la tʼO̩mri ubi."
1KI,16,22,"Amone̩ ku ma tʼO̩mri ubi muda fʼamone̩ ku ma tu Tibni, o̩ma Ginat, ubi du: abe̩le̩ Tibni leku, oñ O̩mri jʼonu le̩."
1KI,16,23,"O̩do̩ ogue̩gwa nyokeʼka kʼEsa jʼonu Juda, O̩mri chane̩ ejʼonu Israe̩l. I je̩ o̩do̩ me̩gweji. O̩do̩ me̩fa oñ i je̩ Tirza."
1KI,16,24,"Tak i nʼajifa alu tale̩nt meji la uwo Samaria o̩wo̩ Sheme̩r. Tak i fʼunyi ko̩ oj uwo le̩, oñ i dʼodu ewo kʼi ko le̩ ko̩ Samaria ki bi odu Sheme̩r e̩ne̩ kʼi nʼuwo le̩."
1KI,16,25,O̩mri ño̩ fʼe̩wñ ki bie̩ne̩ eju Jihofa che. I la fʼe̩wñ bibi che tʼabo du ku ma je̩ akwoubi le.
1KI,16,26,"Todu i lule̩ likpa ki Je̩ro̩boam o̩ma Nebat le chaka, kpai ef adure-wñ du e-kʼi ne̩ je̩ ñw abo Israe̩l dure, kʼama ki nʼe̩wñ ibe̩te̩-ma nyi Jihofa, O̩jo̩ Israe̩l, uwe̩do̩."
1KI,16,27,"Oñ o̩la O̩mri ki bo̩ kpʼe̩wñ kʼi che, kpai ugbiti-wñ kʼi du dufu, i che̩ko̩ rʼef o̩takada Iko E̩wñ Amonu Israe̩l le̩ n?"
1KI,16,28,"Abe̩le̩ O̩mri cholu manyʼamata-wñ, oñ ma mʼu du ji Samaria. Tak Ehab o̩ma-wñ jʼonu koji-wñ."
1KI,16,29,"Oñ o̩do̩ ogue̩gwa nyoke me̩jo̩ kʼEsa jʼonu Juda, Ehab o̩ma O̩mri chane̩ ejʼonu Israe̩l, Ehab o̩ma O̩mri la jʼonu Israe̩l Samaria o̩do̩ ogu nyoke meji."
1KI,16,30,Ehab o̩ma O̩mri la fʼe̩wñ ki bie̩ne̩ eju Jihofa che tʼabo du ku ma je̩ akwoubi le.
1KI,16,31,"Oñ i lewatu, dabe̩ne̩ kʼelule̩ ef adure Jeroboam o̩ma Nebat, chʼe̩wñ fuye̩ eju-wñ, i ño̩ fʼu Je̩zebel O̩ma E̩tbeal onu Saido̩n, ne̩ chʼo̩ya, tak i re̩ Beal, i laño̩ dojikane̩ ñw u."
1KI,16,32,Tak Ehab fʼubo̩ iche̩bo̩ kpa todu Beal ef unyi Beal e-kʼi ko̩ Samaria.
1KI,16,33,Oñ i fʼAshe̩ra che; Ehab ño̩ chʼe̩wñ tʼe-i le kʼi nyi Jihofa O̩jo̩ Israe̩l uwe̩do̩ tʼamonu Israe̩l du ku ma je̩ akwoubi le.
1KI,16,34,"O̩kpanachi e-wñ oñ Hie̩l, e̩ne̩ Be̩te̩l, fu Je̩riko ko̩. E̩re̩-wñ kʼi du nyane̩ oñ Abaram o̩mo̩gba-wñ e̩ne̩ke̩le̩ lenyo̩; alaku-wñ kʼi la du dago, Segub, o̩ma-wñ e̩ne̩ke̩le̩ e-kekele lenyo̩; teju o̩la ku Jihofa ka lʼalu Jo̩shua, o̩ma Nun."
1KI,17,1,"Oñ E̩laija, e̩ne̩ Tishbi, kʼi dʼef abo ku ma ge̩ne̩ Gilead, ka ñw Ehab kakini, Oji Jihofa, O̩jo̩ Israe̩l, e-kʼu dago o̩gba wñ-i: Eli achi n, omi alo̩ agbagba o̩do̩-i n, chai e̩gba kʼu ka."
1KI,17,2,"Tak o̩la Jihofa wʼugbo-wñ kakini,"
1KI,17,3,"Kwʼemi alo, kʼe̩ rida tʼo̩wo̩ olodudu, kʼe̩ kwomaja o̩la aji Ke̩re̩t, ki dʼejano̩mo̩ Jo̩rdan le̩."
1KI,17,4,E-le̩ tak uwe̩ añmo̩ omi aji le̩; omi la ñwa ñw amo̩tagalama ku ma dʼuje̩wñ ñw e̩ je̩ o̩mo̩.
1KI,17,5,Abe̩le̩ i nyʼache teju o̩la ki Jihofa ka. Todu i nyʼagugu o̩la aji Ke̩re̩t ki dʼudaba Jo̩rdan le̩.
1KI,17,6,"Oñ amo̩tagalama kʼuje̩wñ kpʼe̩la wa ñw u odudu, kpʼuje̩wñ kpʼe̩la e̩gba ane̩, oñ i nañmo̩ aji le̩."
1KI,17,7,"I de̩ pe̩ tak aji le̩ gbe̩, todabu kʼomi ma lo̩ ane̩ o̩mo̩ n."
1KI,17,8,"Tak o̩la Jihofa lewʼugbo-wñ kakini,"
1KI,17,9,"Kwane̩ kʼe̩ lo tu Zare̩fat, e-kʼo̩wo̩ abo Saido̩n ne̩, kʼe̩ gugu o̩mo̩, go, omi ñwa ñw o̩yaukuo̩ko̩ʼka o̩mo̩ kʼi dʼuje̩wñ ñw e̩ je̩."
1KI,17,10,"Abe̩le̩ i kwane̩ nyi Zare̩fat. Oñ e̩gba kʼi lewʼalaku ewo le̩, go, o̩yaukuo̩ko̩ do̩mo̩ achʼiji. Tak i nʼomudala dʼo kakini, Chʼomiofo nyʼe̩wñ eku wa ñwu mi re, kʼu ñmo̩, agba."
1KI,17,11,"E̩re̩ kʼi chi alo kʼi che wa, i nʼomudala dʼo̩ kakini, E̩ bʼuje̩wñ nʼo̩wo̩ wa ñwu mi pe̩, awa."
1KI,17,12,"Oñ i kakini, Oji Jihofa, O̩jo̩-we̩, u nʼakala okate n, chai omu e̩ko̩ o̩wo̩ʼka ki bo̩ ef ucha, kpai ekpo re ef uli. E̩ la go, u dʼemi achʼiji re ofo, kʼu nyʼejefu ade̩ e-le̩ tod omi kpʼo̩ma-mi, kʼa je kʼa ku."
1KI,17,13,"Tak E̩laija ka ñw u kakini, E̩ ki railo n; nyʼache alu kʼe̩ ka le̩; e̩ muda fʼakala kekele che kʼe̩ mʼu du wa ñwu mi ejodudu, ubi le̩ tak e̩ che e-we̩ kpʼe-o̩ma-we̩."
1KI,17,14,"Todu abu ki Jihofa, O̩jo̩ Israe̩l, ka de̩ kakini, Omu atakpa ef ucha le̩ n, ekpo la anya ef uli le̩ n, gbogbo wa kad o̩jo̩ ki Jihofa aje̩ ñw omi ki lo̩ bʼile̩ ma."
1KI,17,15,"Oñ i le nache alu kʼE̩laija ka; tak onobule̩ le̩, kpai E̩laija, kpʼabo unyi onobule̩ le̩ je̩ gboogbo."
1KI,17,16,"Omu ucha le̩ la takpa n ekpo uli le̩ la nya n, teju o̩la Jihofa, owñ chʼe-kʼi ka lʼalu E̩laija."
1KI,17,17,"Anubi e-le̩ ge̩, o̩ma onobule̩ ki chʼiye unyi le̩, chane̩ echo̩ga; o̩ga-wñ la bie̩ne̩, iñmi bo̩ efu-wñ n."
1KI,17,18,"Tak onobule̩ le̩ ka ñw E̩laija kakini, E̩wñ chʼe-mi kpʼuwe̩, uwe̩ e̩ne̩ O̩jo̩? Uwe̩ wʼugbo mi, kʼe̩ je̩ ñwu mi rewa udu kʼu fe̩, kʼe̩ la dʼo̩ma-mi kpa!"
1KI,17,19,"Tak i ka ñw u kakini, Dʼo̩ma-we̩ wa ñwu mi. Tak i mʼu gba bʼo̩ e̩do̩ te̩, oñ i mʼu du le tʼunyi ojale ugbo kʼi ru, oñ i mʼu du dachi oj ate̩-wñ onugo."
1KI,17,20,"Tak i raku do̩ Jihofa kakini, O Jihofa, O̩jo̩-mi, uwe̩ ño̩ dʼe̩bie̩ne̩ wa abʼoji o̩yaukuo̩ko̩ kʼu nage̩ne̩ ugbo-wñ-i ma, kʼe̩ la dʼo̩ma-wñ kpa?"
1KI,17,21,"Tak i fʼo̩la-wñ nadala abʼo̩ma le̩ ma onu me̩ta, oñ i naraku do̩ Jihofa kakini, O Jihofa, O̩jo̩-mi, o̩ko̩ nagbabʼe̩, e̩ ki je̩ ñw onugo iñmi o̩ma-i ki dabi wʼef uwñ ge̩."
1KI,17,22,"Jihofa la netirʼomu E̩laija, oñ onugo iñmi o̩ma le̩ mudabi wa ef uwñ, oñ i mudaji."
1KI,17,23,"Tak E̩laija mʼo̩ma le̩ du, oñ i mʼu du gwo̩ru kwef e̩ko̩da unyi le̩ tef unyi, i la mʼu du ñw iye-wñ; oñ E̩laija kakini, Go, o̩ma-we̩ deju."
1KI,17,24,"Tak onobule̩ le̩ ka ñw E̩laija kakini, Fa-i tak u ma ka kʼuwe̩ chʼe̩ne̩ O̩jo̩, kʼo̩la Jihofa ki la dʼef alu-we̩ chʼochochi."
1KI,18,1,"Oñ i lewatu abu ku ma fʼo̩jo̩ wewe je̩, o̩do̩ e̩ke̩ta-wñ o̩la Jihofa wʼugbo Elaija kakini, Lo, kʼe̩ dʼo̩la-we̩ dufu ñw Ehab go; tak omi aje̩ ñw omi lo̩ bʼile̩ ma."
1KI,18,2,Abe̩le̩ Elaija nyʼadʼo̩la-wñ dufu ñw Ehab go. E̩gbale̩ ukpo̩ta akpa Samaria tabale.
1KI,18,3,"Oñ Ehab fʼObadaya, kʼi nʼo̩da unyi-wñ, do̩ wa (Obadaya le̩ la abe̩gahi Jihofa tabale;"
1KI,18,4,"todu alu kʼe-le̩ de̩ de̩: e̩gba ki Je̩ze̩bel fʼamakache̩ Jihofa gwoda rinyo̩, Obadaya mʼamakache̩ ogume̩lu ko, oñ i mʼuma ko maja jʼef owo ooje ooje. I la kʼuje̩wñ kpai omiofo ñwu ma.)"
1KI,18,5,"Oñ Ehab ka ñw Obadaya le̩ kakini, E̩ nafʼane̩-i le chaka, ugbo du kʼe̩bi omi de̩, kpai aji aji du: ikani awa neke li ije̩ kʼa gba amanya kpʼamimiulu ku ma we eku, kʼame̩la abe̩re̩me̩le̩ le̩ ki we elenyo̩ rʼuwa o̩wo̩ chaka."
1KI,18,6,"Taku ma fʼane̩ le̩ kpe̩ rʼeji ñw o̩la-ma kʼe̩ne̩ne̩ne̩ne̩ ki le efu-wñ: Ehab kate lʼo̩na e-wñ ojoji, tak Obadaya kate lʼo̩na omune̩."
1KI,18,7,"Oñ abu kʼObadaya dʼej o̩na alo, go, E̩laija de kpʼowñ; i la fʼu ma, i fʼeju bʼane̩ ma, oñ i kakini, Uwe̩ de̩, odu-mi, E̩laija?"
1KI,18,8,"Tak i dohi ñw u kakini, Omi de̩; lo, kʼe̩ ka ñw odu-we̩ kakini, Go, E̩laija de̩."
1KI,18,9,"Tak i kakini, Ugbo e̩wñ u dure, kʼuwe̩ nʼeku edʼadu-we̩-i tʼEhab o̩wo̩ kʼi dʼu kpa?"
1KI,18,10,"Oji Jihofa, O̩jo̩-we̩, uche̩ichi amone̩ kpʼojane̩ ugbo kʼodu-mi ma kpʼone̩ uche̩ atene we̩ n i de̩ n; oñ e̩gba ku ma kakini, I dʼemi n, i je̩ ñw abo ojane̩ kpai uche̩ichi le̩ go ka kʼama li uwe̩ n."
1KI,18,11,"Fai uwe̩ kakini, Lo, ka ñw odu-we̩ kakini, Go, E̩laija de̩!"
1KI,18,12,"Tak e̩gba kʼu kwʼugbo we̩ ababa Afu Jihofa adʼuwe̩ nyʼugbo kʼomi ma ma n; oñ e̩gba kʼu lewa ka ñw Ehab, kʼi ma la li uwe̩ n, i adʼumi kpa. Omi adu-we̩-i la te̩tarailo Jihofa kwʼo̩jo̩ imo̩to̩-mi."
1KI,18,13,Ma ka ñw odu-mi e̩wñ kʼomi che e̩gba ku Je̩ze̩be̩l fʼamakache̩ Jihofa kpa n? Alu kʼu kʼaboke̩le̩ ogume̩lu kwef amakache̩ Jihofa le̩ maja ef owo ooje ooje n? kʼu la nʼuje̩wñ kpʼomiofo adu ñwu ma n?
1KI,18,14,"Oñ fai uwe̩ kakini, Lo, ka ñw odu-we̩ ka ki go, E̩laija de̩; i la adʼumi kpa."
1KI,18,15,"Tak E̩laija kakini, Oji Jihofa ki nʼe̩wñ du, e-kʼu dago o̩gba-wñ-i, kakini, Nadʼo̩la-mi dufu ñw u go eñini chuu."
1KI,18,16,"Abe̩le̩ tak Obadaya ledo Ehab, oñ i ka ñw u; tak Ehab ledo E̩laija."
1KI,18,17,"Oñ i lewatu e̩gba kʼEhab fʼE̩laija li, Ehab ka ñw u kakini, Uwe̩ de̩? Uwe̩ kʼe̩ ma je̩ ñw abo Israe̩l ñmi n?"
1KI,18,18,"Tak i dohi kakini, I chʼomi ma je̩ ñw abo Israe̩l ñmi ni n; chai uwe̩ kpai abo unyi ata-we̩, owñ chʼuko̩ uko̩ Jihofa ku me̩ hiu tinyo̩, kʼuwe̩ la tʼamiBeal ubi."
1KI,18,19,"Todule̩ e̩ nafʼone̩ kpe̩ fai, kʼe̩ la kʼabo Israe̩l du jeju wʼugbo mi uwo Karme̩l, manyʼamakache̩ Beal oli me̩la kpʼamakache̩ Ashe̩ra ulo̩ko̩ ku ma jʼuje̩wñ oj itebulu Je̩ze̩be̩l."
1KI,18,20,"Abe̩le̩ Ehab fʼone̩ kpe̩rʼamo̩ma Israe̩l chaka, oñ i kʼamakache̩ le̩ jeju ugbo kate uwo Karme̩l."
1KI,18,21,"Tak E̩laija te̩me̩rʼamone̩ le̩ chaka, oñ i kakini, Gbogbo nyʼe̩gba oñ me̩ jʼada yo̩yo̩yo̩ agbagba ibe meji le̩ ta? Iche̩wñ ki Jihofa chʼO̩jo̩, me̩ tʼo̩ ubi; i muda che Beal chʼO̩jo̩, maku me̩ tʼo̩ ubi. Amone̩ le̩ la dohi du ñw u n."
1KI,18,22,"Tak E̩laija ka ñw amone̩ kakini, Omi, omi kate bo̩ kʼu chʼakache̩ Jihofa; amakache̩ Beal la chʼone̩ oli me̩la."
1KI,18,23,"Todule̩ ama ki kʼamo̩kokuno̩ meji wa ñw a; tak ama ki mʼo̩kokuno̩ʼka du tod o̩la-ma, ku ma fʼu kpanya ku ma ko jʼoj iji, ama ki la dʼuna tʼo̩ n. Tak omi afʼo̩kokuno̩ ekeji kwu, kʼu ko nʼoj iji, u la adʼuna tʼo̩ n."
1KI,18,24,"Tak ame̩ ki kwa do̩ odu O̩jo̩ e-me̩, oñ omi akwado̩ odu Jihofa; oñ O̩jo̩ ki anʼuna dohi, owñ ki chʼO̩jo̩. Tak amone̩ le̩ du dohi kakini, I ka nyo̩ gbe̩."
1KI,18,25,"Tak E̩laija ka ñw amakache̩ Beal kakini, Me̩ gʼo̩kokuno̩ ku me̩ adu tod o̩la-me̩, ku me̩ fʼu kwu ejodudu, todu ame̩ chʼewewe. Tak ame̩ ki kwado̩ odu o̩jo̩ e-me̩, me̩ ki muda dʼuna tʼo̩ n."
1KI,18,26,"Taku ma mʼo̩kokuno̩ ku ma du ñwu ma le̩ du, oñ ma fʼu kwu, taku ma kwokwado̩ odu Beal akwʼodudu gbogbo wʼe̩gba kʼolu woji; ma kakini, O Beal, dohi ñw a! Omuko̩la du la ka n, i nʼe̩ne̩ du ki dohi n. Taku ma jʼada yo̩yo̩yo̩ alʼubo̩ iche̩bo̩ ku ma che le̩ daka."
1KI,18,27,"Tak i lewa tʼe̩gba kʼolu wʼoji oñ E̩laija chane̩ eko̩ ma ru, oñ i kakini, Me̩ kwa taa! Todu o̩jo̩ i che, ube̩k ibe i akpe̩, abe̩k ena i na tʼugboʼka, abe̩k i dʼule̩, abe̩k ikani i chʼolu i ale̩, oñ i dukpe̩ ku me̩ jʼo olu."
1KI,18,28,"Taku ma kwokwa taa, oñ ma nʼo̩be̩ kpʼo̩fa kʼo̩la-ma da alu kʼe̩wñ o̩gu-ma de̩, gbogbo tak o̩la-ma chane̩ echʼe̩bie̩ chakpaa."
1KI,18,29,"Oñ abe̩le̩ i de̩, e̩gba kʼolu mukparʼoji, taku ma kwokache̩ gbogbo wʼiko ku ma kʼe̩wñ ele ane̩ wa che; omuko̩la du la de̩ n, i la nʼe̩ne̩ du ki dohi n, e̩ne̩ du la nyeti n."
1KI,18,30,"Tak E̩laija ka ñw amone̩ le̩ chaka kakini, Me̩ te̩wʼugbo-mi. Tak amone̩ le̩ chaka te̩wʼugbo-wñ. Tak i fʼubo̩ iche̩bo̩ Jihofa ku ma gulo̩ wane̩ le̩ ñwo̩che."
1KI,18,31,"Tak E̩laija mʼokuta me̩gweji ko, alu kʼo̩lo̩pu o̩lo̩pu amo̩ma Jeko̩b wewe kade, owñ che Jeko̩b kʼo̩la Jihofa wʼugbo-wñ kakini, Ma adʼodu-we̩ ko̩ Israe̩l."
1KI,18,32,"Tak i nʼokuta le̩ ko̩ ubo̩ iche̩bo̩ ef odu Jihofa; oñ i fʼo̩go̩lo̩ na le ubo̩ iche̩bo̩ le̩ daka, kʼunana-wñ aje̩ igaluwa meji."
1KI,18,33,"Tak i fʼiji te̩ru, i fʼo̩kokuno̩ kpanya jo̩, oñ i mʼu ko nʼoj iji le̩. Tak i kakini, Kpʼomi nyʼotube̩ me̩le̩ e̩ko̩, ku me̩ mʼu du danyʼoj e̩la iche̩bo̩ e̩gujo le̩, kpai oj iji-wñ."
1KI,18,34,"Tak i kakini, Me̩ chʼabe̩le̩ onu keji ge̩; taku ma che onu keji. Tak i kakini, Me̩ chʼonu ke̩ta ta; taku ma che onu ke̩ta."
1KI,18,35,"Omi le̩ la cha le ubo̩ iche̩bo̩ le̩ daka, o̩go̩lo̩ le̩ ño̩ ko̩ ñw omi ge̩."
1KI,18,36,"Oñ i lewatʼiko e̩wñ ele e-ane̩ eche le̩, tak E̩laija akache̩, te̩wa, oñ i kakini, O Jihofa, O̩jo̩ e-Ebraham, kpʼe-Aise̩k kpai e-Israe̩l, e̩ ki je̩ ñw e̩ne̩ du ma eñini-i ka kʼuwe̩ chʼO̩jo̩ efu Israe̩l, kʼomi la chʼadu-we̩, kʼomi la fʼe̩wñ-i du che lʼugbo o̩la-we̩."
1KI,18,37,"Gbʼomu-mi, O Jihofa, gbʼomu-mi kʼamone̩-i ki ma ka kʼuwe̩ Jihofa, chʼO̩jo̩, kʼuwe̩ la mʼe̩do̩-ma rida."
1KI,18,38,"Tak una Jihofa mugulo̩ wane̩, oñ i fʼiche̩bo̩ e̩gujo le̩ lie̩ kpai iji-wñ kpʼokuta-wñ kpai ebutu-wñ, i laño̩ fʼomiofo ki dʼef o̩go̩lo̩ le̩ fana ge̩."
1KI,18,39,"Tak e̩gba kʼamone̩ le̩ chaka fʼu li, ma lewa fʼeju bʼane̩ ma; oñ ma kakini, Jihofa chʼO̩jo̩, Jihofa chʼO̩jo̩."
1KI,18,40,"Tak E̩laija ka ñwu ma kakini, Me̩ fʼamakache̩ Beal mu; e̩ne̩ʼkate ef uma ki fʼume̩ o̩wo̩ n, taku ma fʼuma mu; oñ E̩laija mʼuma ko gwo̩ru nyʼaji Kisho̩n, i la ko ma kpa o̩mo̩."
1KI,18,41,"Tak E̩laija ka ñw Ehab kakini, Mute̩gu alo kʼe̩ je̩ kʼe̩ ñmo̩, todu ekuku akiliwo omi dago-i."
1KI,18,42,Abe̩le̩ Ehab mute̩gu alo kʼi je̩ e̩wñ kʼi ñmo̩. Tak E̩laija mute̩gu tʼoj uwo Karme̩l; oñ i mute̩kpe̩ wʼane̩; i mʼoji-wñ dalo̩ tunyʼagada-wñ.
1KI,18,43,"Tak i ka ñw e̩nuko̩lo̩-wñ kakini, Mute̩gu alo kʼe̩ go o̩wo̩ ohimini abadi. Tak i mute̩gu i la go, oñ i kakini, E̩wñ du do̩mo̩ n. Tak i kakini, E̩ ño̩ le onu mebie ta."
1KI,18,44,"Oñ i lewatʼonu e̩kebie-wñ, i kakini, Go, akpa kekeleʼka dabe̩ne̩ kʼadaba o̩wo̩ one̩ akwane̩ kwef ohimini dufu. Tak i kakini, Mute̩gu alo kʼe̩ ka ñw Ehab kakini, Fʼo̩la-we̩ mu kʼe̩ gwo̩ru alo kʼomi ojale ki we edʼuwe̩ hi."
1KI,18,45,Tak i de̩ pe̩ oñ ojale nachubi nʼoj omi ki du le̩ kpai afu. Tak omi lo̩ akiliwo. Ehab la tʼo̩kane̩-wñ alo oñ i nyi Je̩zree̩l.
1KI,18,46,"O̩wo̩ Jihofa la dʼo̩la E̩laija; tak i fʼe̩wñ lʼago-wñ de, oñ i fule tʼEhab o̩gba gbogbo wa alaku Je̩zree̩l."
1KI,19,1,"Tak Ehab fʼe̩wñ du kʼE̩laija che ka ñw Je̩ze̩be̩l, kpai alu kʼi nʼo̩kwo̩chageli kpa amakache̩ le̩ chaka."
1KI,19,2,"Taku Je̩ze̩be̩l fʼonuche̩ kpe̩ nyʼugbo E̩laija kakini, Omi ma dʼoji-we̩ che dab oji e̩ne̩ʼka ef uma gbogbo wʼe̩gba-i o̩na n, mak amo̩jo̩ ki fʼabe̩le̩ che ñwu mi, kpʼe̩wñ ki tʼabe̩le̩ le ta."
1KI,19,3,"Tak e̩gba kʼE̩laija fʼe-le̩ ma, i kwane̩, oñ i ra le tod oji-wñ, oñ i lewa Birshiba, e-ku Juda ne̩. I la tʼe̩nuko̩lo̩-wñ no̩ o̩mo̩."
1KI,19,4,"Ama owñ onugo nyʼajetachi ule̩ o̩jo̩ʼka, oñ i lewa gugu of oli re̩te̩m. Tak i chane̩ edʼo̩jo̩ uku. Oñ i kakini, E-le̩ bo̩jo̩; fa-i, O Jihofa, mʼoji-mi du; todu omi nyo̩ tʼamata-mi le n."
1KI,19,5,"Tak i kwodachi of oli re̩te̩m oka o̩mo̩ alolu. E̩ la go, onuche̩ O̩jo̩ʼka do̩wo̩kadʼo, oñ i ka ñw u kakini, Kwane̩, kʼe̩ je̩ e̩wñ."
1KI,19,6,"Tak i go, e̩ la go, uje̩wñ oka ku ma ro̩ oj okuta ki kpuna dʼugbo oji-wñ kpʼo̩cha omiofo ge̩. Tak i je̩, oñ i ñmo̩, tak i murida adachi."
1KI,19,7,"Tak onuche̩ Jihofa le̩ ño̩ lewa onuʼkeji, oñ i do̩wo̩kadʼo, i kakini, Kwane̩, kʼe̩ je̩, todabu kʼule̩-i tʼe̩ le."
1KI,19,8,"Tak i kwane̩, oñ i fʼe̩wñ je̩, i laño̩ ñmo̩. Oñ uje̩wñ kʼi je̩ le̩ dʼukpahiu ñw u tak i le o̩ro̩ka o̩gbo̩ meji kpʼodu o̩gbo̩ meji gbogbo wa Ho̩re̩b, uwo O̩jo̩."
1KI,19,9,"Oñ i lewa owoʼka o̩mo̩. O̩mo̩ i la ru. E̩ la go, o̩la Jihofa lewʼugbo-wñ, oñ i ka ñw u kakini, E̩wñ e̩ che emi, E̩laija?"
1KI,19,10,"Tak i kakini, Omi te̩tajogu Jihofa O̩jo̩ ki nʼe̩wñ du nana; todu amo̩ma Israe̩l hi alo-we̩ tinyo̩ ma fʼubo̩ iche̩bo̩-we̩ gulo̩ wane̩, ma la nʼo̩kwo̩chageli kpa amakache̩-we̩. Omi, omi kate, bo̩; ma laño̩ tene oji e-mi edu ge̩."
1KI,19,11,"Tak i kakini, Dufu nyʼo̩do̩da, kʼe̩ dago o̩gba Jihofa oj uwo-i. E̩ la go, Jihofa lale, tak afu inaina ju akpʼuwo le̩ fo̩, i laño̩ kpʼokuta le̩ fo̩ o̩gba Jihofa ge̩; Jihofa muda dʼef afu le̩ n. Abu kʼalʼu le̩ lale tak ane̩ kwomiejo. Jihofa la dʼef ane̩ ki miejo le̩ n."
1KI,19,12,Oñ abu kʼane̩ miejo le̩ una ño̩ lewa. Jihofa laño̩ dʼef una le̩ ni ge̩. Oñ abu kʼuna le̩ lale tak omuko̩la me̩ne̩ wa.
1KI,19,13,"Abe̩le̩, abu kʼE̩laija gbʼo̩, i fʼukpo-wñ wenyʼeju, oñ i le dufu. I kwodago alu owo le̩. E̩ la go, omuko̩laʼka wʼugbo-wñ kakini, E̩wñ e̩ che emi, E̩laija?"
1KI,19,14,"Oñ i kakini, U te̩tajogu Jihofa O̩jo̩ ki nʼe̩wñ du nana; todu amo̩ma Israe̩l hi alo-we̩ tinyo, ma la gu ubo̩ iche̩bo̩-we̩ lo̩, oñ ma nʼo̩kwo̩chageli fʼamakache̩-we̩ kpa. Omi, omi kate, bo̩. Ma la tene oji e-mi ku ma du gee̩"
1KI,19,15,"Taku Jihofa ka ñw u kakini, Mudabi lʼo̩na-we̩ tʼaje̩tachi Damaskus; oñ e̩gba kʼe̩ lewʼo̩mo̩ uwe̩ ki fʼekpo ba tu Hazae̩l oji kʼi mud onu Siria."
1KI,19,16,"Tak uwe̩ abʼekpo tu Jihiu, o̩ma Nishi, oji kʼi jʼonu Israe̩l, kpai E̩laisha, o̩ma Shafat Ebe̩lmehola, uwe̩ abʼekpo tʼo̩ oji kʼi mud akache̩ koji we̩."
1KI,19,17,"Oñ i awatu, e̩ne̩ ki afʼo̩kwo̩chageli Hazae̩l o̩wo̩ tane̩, Jihiu akpa. Oñ e̩ne̩ ki afʼo̩kwo̩chageli Jihiu o̩wo̩ tane̩, E̩laisha akpa."
1KI,19,18,"I chaka adʼabe̩le̩, omi tʼone̩ icham nyʼo̩gwo̩ko̩ ugbo mebie no̩ tane̩ ñw o̩la-mi ef Israe̩l. Owñ chʼokuku du ki ma te̩kpe̩ ñwu Beal in, kpai alu du ki ma akʼo̩ alu n."
1KI,19,19,"Tak i kwʼo̩mo̩ le, oñ i fʼE̩laisha, o̩ma Shafat, li abu kʼi do̩mo̩ aluche̩. Amokuno̩ kʼoli uno̩lo̩ nʼuma o̩lo̩ eji eji ugbo me̩gweji jʼo̩gba-wñ. Owñ la dʼugbo e̩ke̩gweji-ma le̩. Tak E̩laija lale ugbo-wñ, oñ i mʼukpo ko ro̩ bʼo̩ oji ma."
1KI,19,20,"Tak i tʼamokuno̩ le̩ no̩, i la rano E̩laija, oñ i kakini, Nagbo̩ko̩bʼe̩, kʼe̩ je̩ ñwu mi dalukalu ata-mi kpʼiye-mi tak omi atʼe̩ ubi. Tak i ka ñw u kakini, Mudabi todu ab u chʼe̩?"
1KI,19,21,"Tak i mudabi bʼo̩ ubi te̩, oñ i mʼamokuno̩-wñ meji kʼoli uno̩lo okate nʼuma o̩lo̩ le̩ ko, oñ i fu ma kpa. I la nʼe̩wñ ido̩na amokuno̩ le̩ chʼiji kʼi hi e̩la-ma. Tak i mʼu ko ñw amone̩, ma la je̩. Tak i kwane̩. I la tʼE̩laija ubi, oñ i che e̩wñ ñw u."
1KI,20,1,"Oñ Be̩n-hedad, onu Siria, kʼabogu-wñ chaka jeju; amonu ogue̩gwa nyoke meji laño̩ jʼugbo-wñ kpʼamanya kpʼo̩kane̩ ogu wewe. Tak i mute̩gu akpala nyu Samaria kʼi la kʼogu bʼo̩."
1KI,20,2,"Oñ i fʼamonuche̩ kpe̩ nyʼef ewo le̩ ugbo Ehab onu Israe̩l. I kakini, Abu ku Be̩n-hedad ka de̩ kakini,"
1KI,20,3,"Ajifa-we̩ kpʼo̩jamalia-we̩ omi ne̩; kpʼamo̩ya-we̩ kpʼamo̩ma-we̩, abo ki chʼuto̩ ef uma omi ne̩ ge̩."
1KI,20,4,"Tak onu Israe̩l dohi kakini, Alu kʼe̩ ka le̩, odu-mi, onu, abe̩le̩ i de̩: uwe̩ ne̩ mi kpʼe̩wñ du kʼu ne̩."
1KI,20,5,"Tak amonuche̩ le̩ ño̩ mudabi wa ge̩, oñ ma kakini, Abu ku Be̩n-hedad ka de̩ kakini, Omi fʼone̩ kpe̩rʼuwe̩ ochochi ka kʼuwe̩ ki mʼajifa-we̩ kpʼo̩jamalia-we̩ kpʼamo̩ya-we̩ kpʼamo̩ma-we̩ ko wa ñwu mi;"
1KI,20,6,"omi muda akpe̩ abuko̩lo̩-mi wʼugbo we̩ adiko e̩gba-i o̩na, ama la atejane̩ ef unyi-we̩ kpʼef unyi unyi abuko̩lo̩ e-we̩, oñ e̩wñ du ki jʼo̩mo̩ ki rʼuwe̩ eju e-le̩ ama agwo̩nyʼu ku ma ko kwʼo̩mo̩ wa."
1KI,20,7,"Tak onu Israe̩l fʼabogijo ane̩ le̩ chaka do̩ wa, oñ i kakini, Nagbo̩ko̩bʼume̩, me̩ go ta ku me̩ li alu kʼe̩ne̩-i atene e̩bie̩ne̩; todu i fʼuche̩ kpe̩rʼumi kʼu kʼamo̩ya-mi kpʼamo̩ma-mi kpʼajifa-mi kpʼo̩jamalia-mi ñw u; u la ko̩ n."
1KI,20,8,"Tak abogijo chaka kpʼamone̩ le̩ du ka ñw u kakini, E̩ ki gbʼo̩ n, e̩ ki la je̩ n."
1KI,20,9,"Todule̩ i ka ñw amonuche̩ Be̩n-hedad kakini, Me̩ ka ñw odu-mi, onu, ka kʼe̩wñ du kʼi fʼuche̩-wñ kpe̩rʼadu-wñ e̩gba ejodudu le̩, e-le̩ nache. I muda nʼugbo du kʼu nache e̩wñ kʼe̩ ka ef e-i n. Tak amonuche̩ le̩ kwʼo̩mo̩ le, oñ ma dabi adʼinabali le̩ ñw u ge̩."
1KI,20,10,"Taku Be̩n-hedad fʼuche̩ kpe̩rʼu, oñ i kakini, Iche̩wñ kʼebutu Samaria anana bo̩jo̩ kʼamone̩ ku ma jʼugbo-mi ki ne̩ e̩kʼo̩wo̩ʼka e̩kʼo̩wo̩ʼka, mak amo̩jo̩ ki fʼabe̩le̩ che mi kpʼe-ki tule ta!"
1KI,20,11,"Tak onu Israe̩l dohi kakini, E̩ne̩ ki aji o̩logu ki je̩nyʼo̩la-wñ dab e̩ne̩ kʼi agwʼo̩ jʼane̩ n."
1KI,20,12,"Oñ i lewatu abu ku Be̩n-hedad gbʼohi uche̩ kʼi kpe̩ abu kʼowñ kpʼamonu le̩ jʼef ebu-ma añmʼomi, i ka ñw abuko̩lo̩-wñ kakini, Me̩ kʼo̩la-me̩ dojo̩. Taku ma kwodojo̩ akobʼewo le̩."
1KI,20,13,"E̩ la go, akache̩ʼka te̩me̩rʼEhab, onu Israe̩l, oñ i kakini, Abu ki Jihofa ka de̩ kakini, Uwe̩ cheli o̩wo̩ amone̩-i chaka? Go, omi amʼuma ko jʼef o̩wo̩-we̩ eñini-i; tak uwe̩ ama ka kʼomi che Jihofa."
1KI,20,14,"Tak Ehab kakini, Lʼo̩wo̩ e̩ne̩? Tak i kakini, Alu ki Jihofa aka de̩ kakini, Lʼo̩wo̩ amagbadufu e-amagboji ojane̩ ojane̩-we̩. Tak i tene kakini, E̩ne̩ achane̩ ogu-i? Oñ i dohi kakini, Uwe̩."
1KI,20,15,"Tak i mʼamagbadufu e-amagboji ojane̩ ojane̩ ko, aluka-ma chʼo̩gwo̩ko̩ nyʼogue̩gwa nyoke meji. Ubi le̩ tak i kʼamone̩ le̩ chaka wa jo̩, owñ chʼamo̩ma Israe̩l chaka, ma chʼone̩ icham nyʼo̩gwo̩ko̩ ugbo mebie."
1KI,20,16,"Taku ma ledufu o̩ro̩ka gbaa. Be̩n-hedad la dʼef ebu añmʼo̩te̩ ki mʼu, owñ kpʼamonu ogue̩gwa nyoke meji ku ma ate̩ko-wñ le̩."
1KI,20,17,"Tak amagbadufu e-amagboji ojane̩ ojane̩ le̩ ledufu ejodudu. Oñ Be̩n-hedad fʼamone̩ kpuche̩, oñ ma kʼohi wa ñw u kakini, Aboke̩le̩ iche̩ka kwo Samaria; wa jo̩-i."
1KI,20,18,"Tak i kakini, Ma nʼo̩lafia wa? Mu ma udeju udeju; dagba ma dufu wa ku ma jogu, mu ma udeju udeju."
1KI,20,19,"Abe̩le̩ abo-i kwef ewo le̩ dufu, owñ chʼamagbadufu e-amagboji ojane̩ ojane̩ le̩ kpai abogu ku ma tʼuma ubi."
1KI,20,20,"Tak e̩ne̩ne̩ne̩ne̩-ma fʼe̩ne̩ʼka kpa oñ abo Siria ra. Abo Israe̩l la rano ma. Be̩n-hedad, onu Siria, muda tanʼanya manyʼamananya oñ i fʼuma o̩wo̩."
1KI,20,21,Tak onu Israe̩l ledufu oñ i fʼamanya kpʼo̩ko̩ogu o̩ko̩ogu gwodajane̩. I la fʼabo Siria kpa akpa kpa.
1KI,20,22,"Tak akache̩ le̩ te̩me̩rʼonu Israe̩l, oñ i ka ñw u kakini, Lo kʼe̩ fʼo̩la-we̩ ruko. E̩ fejuwo̩ e̩wñ ki dukpe̩ kʼe̩ che. Todu e̩gba kʼo̩do̩ muda onu Siria akogu wa bʼe̩ ge̩."
1KI,20,23,"Oñ abuko̩lo̩ onu Siria ka ñw u kakini, Amo̩jo̩-ma chʼamo̩jo̩ oj uwo uwo, todule̩ ma nʼukpahiu tʼuwa le. A muda ajogu kpʼama egbili tak a anʼukpahiu tʼuma le chuu."
1KI,20,24,"E̩wñ kʼuwe̩ lañʼache de̩, mʼamonu le̩ ko, e̩ne̩ne̩ne̩ne̩ kʼi kwʼe̩gu-wñ, kʼe̩ la kʼame̩nuto̩gba jʼe̩gu-ma;"
1KI,20,25,kʼe̩ la fʼabogu kaluka ñw o̩la-we̩ ku ma wewe dab abogu ku ma lenyo̩ rʼuwe̩ o̩wo̩ le̩. Anya ki dago e̩gu anya. O̩kane̩ ogu ki dago e̩gu o̩kane̩ ogu. Tak a ajogu kpʼama egbili. Abe̩le tak a anʼukpahiu tʼuma le chuu. Oñ i nyʼuma eti; i la fʼabe̩le̩ che.
1KI,20,26,"Oñ i lewatu e̩gba o̩do̩ tito̩, taku Be̩n-hedad kʼabo Siria wa jo, oñ i nyʼAfe̩k kʼi kʼogu bʼabo Israe̩l."
1KI,20,27,"Tak abo Israe̩l kʼo̩la-ma jeju jo̩, oñ amone̩ kʼuje̩wñ wa ñwu ma. Taku ma ledo ma. Amo̩ma Israe̩l rujo̩ dabe̩ne̩ kʼujo̩ amewo kekele meji; abo Siria la che̩ko̩ ane̩ le̩."
1KI,20,28,"Tak e̩ne̩ O̩jo̩ lewa ko̩la ñw onu Israe̩l kakini, Abu ki Jihofa ka de̩ kakini, Todabu kʼabo Siria kakini, Jihofa chʼO̩jo̩ e-oj uwo, i muda chʼO̩jo̩ ef o̩go̩ n; todule̩ nakʼo̩wo̩ amone̩ inaina-i nyʼuwe̩ o̩wo̩. Tak ama ama ka kʼomi che Jihofa."
1KI,20,29,Oñ ma rujo̩ akpejurʼomune̩ o̩jo̩ mebie. Tak o̩jo̩ e̩kebie-wñ ma mʼo̩wo̩ ko de. Oñ amo̩ma Israe̩l fʼabo Siria ku ma le e̩re̩ ofo one̩ icham nyʼo̩gwo̩ko̩ ugbo ogume̩lu kpa o̩jo̩ʼkate.
1KI,20,30,"Tak abo ki bo̩ ra nyi Afe̩k, tʼef ewo le̩, aku ewo o̩mo̩ la mugulo̩ abʼoji one̩ icham nyʼo̩gwo̩ko̩ ugbo ogu nyoke mebie ki bo̩ ma."
1KI,20,31,"Tak abuko̩lo̩-wñ ka ñw u kakini, Go, a gbo̩ ka kʼamonu Israe̩l chʼonu ku ma ma gbegbe li ejumomi one̩ n; a agbo̩ko̩bʼe̩, e̩ je̩ ñw a kʼe̩gbanukpo lʼago, kʼa fʼiku da mʼoji, kʼa ki ledufu nyʼugbo onu Israe̩l. Ikani i agbʼoji-we̩ tane̩."
1KI,20,32,"Abe̩le̩ ma fʼe̩gbanukpo lʼago oñ ma fʼiku da mʼoji-ma, taku ma nyʼugbo onu Israe̩l. Oñ ma kakini, Adu-we̩, Be̩n-hedad kakini, Nagbo̩ko̩bʼuwe̩, e je̩ ñwu mi deju. Tak i kakini, I deju ta? O̩maye-mi de̩,"
1KI,20,33,"Aboke̩le̩ le̩ la do̩ ka kʼe̩re̩ lile ma ko̩ le̩, oñ ma hika dʼalu nʼalu-wñ, oñ ma kakini, I-i, o̩maye-we̩, Be̩n-hedad le. Tak i kakini, Me̩ lo ku me̩ mʼu du wa. Taku Be̩n-hedad ledufu wʼugbo-wñ, oñ i je̩ ñw u mute̩gu wʼef o̩kane̩ ogu-wñ."
1KI,20,34,"Taku Be̩n-hedad ka ñw u kakini, Ewo ewo du kʼata-mi bʼata-we̩ gba le̩ nakʼo dabiwa ñw e̩. Uwe̩ ki laño̩ chʼikpa-dala ikpadala ñw o̩la-we̩ Damaskus alu kʼata-mi che Samaria. Ehab kakini, E̩ kpʼalo abe̩le̩ kpʼomi mak u natʼe̩ no̩. Abe̩le̩ i fʼalo kpe̩ kpʼowñ, oñ i tʼowñ no̩ kʼi lo."
1KI,20,35,"Tak e̩ne̩ʼka ef amo̩ma amakache ka ñw ekeji-wñ lʼugbo o̩la Jihofa kakini, Fʼumi gwo, agba! E̩ne̩ le̩ muda ko̩ egwʼo."
1KI,20,36,"Tak i ka ñw u kakini, Todabu kʼe̩ ma gbʼomuʼJihofa gbo̩ n, go, ababa kʼe̩ kwʼugbo-mi alo, idu adʼe̩ kpa. Tak ababa kʼi kwo bʼo̩ te̩ idu fʼu li, oñ i mʼu du kpa."
1KI,20,37,"Tak i fʼe̩ne̩ omune̩ li, oñ i kakini, Agba, fʼumi gwo. Tak e̩ne̩ le̩ fʼu gwo; i fʼu gwo o̩me̩me̩le̩ oñ i fʼu chagbe."
1KI,20,38,"Tak akache̩ le̩ kwo bʼo̩mo̩ te̩, oñ i nyʼej o̩na anede onu. I la mʼukpo ko bʼeju ma kʼone̩ ki we emʼo̩."
1KI,20,39,"Tak abu kʼonu alale i kwadʼonu, i kakini, Adu-we̩-i nyʼalumeji ogu ku ma ja le̩, e̩ la go, e̩ne̩ʼka muna adʼe̩ne̩ʼka wʼugbo-mi. I kakini, Fʼe̩ne̩-i de; iche̩wñ kʼi fʼe̩ o̩wo̩ alu du ki che kʼi le, mak oji-we̩ akoji oji-wñ, cho̩kpo̩ni ajifa alu tale̩nt oka e̩ ra ñwu mi."
1KI,20,40,"Oñ abu kʼo̩wo̩ adu-we̩-i dʼef e̩wñ eche tʼemi tʼano̩mo̩, e̩ne̩ le̩ le. Tak onu Israe̩l ka ñw u kakini, Abe̩le̩ ajo̩-we̩ la ade̩; uwe̩ onugo fʼoji-wñ kpa me̩."
1KI,20,41,"Tak i hika mʼukpo ko bʼeju-wñ te̩, oñ onu Israe̩l mejumʼowñ ka kʼi dʼef amakache̩."
1KI,20,42,"Tak e̩ne̩ le̩ ka ñw onu kakini, Abu ki Jihofa ka de̩ kakini, Todabu kʼuwe̩ je̩ ñw e̩ne̩ kʼomi dute̩ ñw o̩la-mi fʼuwe̩ o̩wo̩ le̩, todule̩ oji e-we̩ akoji oji-wñ, amone̩-we̩ la akoji amone̩-wñ ge̩."
1KI,20,43,"Tak onu Israe̩l le tʼunyi-wñ, i nalañu, e̩do̩-wñ kpa nana, oñ i lewa Samaria."
1KI,21,1,"Oñ anubi e̩wñ le̩ Nebo̩t, e̩ne̩ Je̩zree̩l, nʼuche̩ achiwebe̩te̩ma Je̩zree̩l me̩rʼunyi Ehab, onu Samaria le̩, anane̩."
1KI,21,2,"Oñ Ehab ka ñwu Nebo̩t kakini, Mʼuche̩ achiwebe̩te̩ma-we̩ le̩ du ñwu mi kʼu nadʼu chʼuche̩ uje̩wñ egini, todabu kʼi me̩rʼunyi-mi; tak u nadʼuche̩ achiwebe̩te̩ma ki nyo̩ tʼe-le̩ le ñw e̩ koji. I nyo̩ we̩ eju mak u nadʼo̩ko̩ alu aja-wñ ñw e̩."
1KI,21,3,"Oñ Nebo̩t dohi ñw Ehab kakini, Jihofa ki kpo̩na e-le̩, kʼomi ki dʼe̩wñ ogu amata-mi ñw e̩."
1KI,21,4,"Tak Ehab wʼef unyi-wñ alañu, e̩do̩-wñ la kpa, tod o̩la ku Nebo̩t, e̩ne̩ Je̩zree̩l le̩, ka ñw u; todu i kakini, Omi adʼe̩wñ ogu amata-mi ñw e̩ n. Oñ i kwodachi oj ate̩-wñ, i la mʼeju-wñ rida tʼubi oñ i ko̩ eje̩ e̩wñ."
1KI,21,5,"Taku Je̩ze̩be̩l, o̩ya-wñ lewʼugbo-wñ, i ka ñw u kakini, E̩wñ chi kʼe̩ lañu abe̩-i, kʼuwe̩ ma aje̩ e̩wñ n?"
1KI,21,6,"Oñ i ka ñw u kakini, Todabu kʼu ko̩la ñwu Nebo̩t, e̩ne̩ Je̩zree̩l le̩, kʼu la ka ñw u kakini, Mʼuche̩ achiwebe̩te̩ma-we̩ le̩ du ñwu mi la, cho̩kpo̩ni uche̩ achiwebe̩te̩ma omune̩ rʼuwe̩ eju nadʼe-le̩ ñw e̩ koji; oñ i dohi ñwu mi kakini, Nadʼuche̩ achiwebe̩te̩ma-mi ñw e̩ n."
1KI,21,7,"Taku Je̩ze̩be̩l, o̩ya-wñ, ka ñw u kakini, I chʼuwe̩ nʼo̩da ojane̩ Israe̩l in? Kwane̩ kʼe̩ le̩ e̩wñ, e̩do̩-we̩ ki bo̩; omi adʼuche̩ achiwebe̩te̩ma Nebo̩t, e̩ne̩ Je̩zeree̩l le̩, ñw e̩."
1KI,21,8,"Tak i fʼile̩ta ko̩, oñ i dʼodu Ehab tʼo̩, i la nʼuhiuko̩ onu fʼu hiuko̩. Tak i mʼile̩ta le̩ du kpuche̩ rʼugbo abogijo kpʼugbo abo ki nʼojuna ku ma jʼewo-wñ le̩, ku ma dodo kpenyu Nebo̩t."
1KI,21,9,"Oñ i ko̩ ef ile̩ta le̩ kakini, Fʼo̩jo̩ alu eji da, ku me̩ ki hi Nebo̩t tʼoji ef amone̩."
1KI,21,10,"Taku me̩ kʼame̩nebili meji gugu o̩gba-wñ, kʼama ki gbʼijali nyʼu, kakini, Uwe̩ ko̩ O̩jo̩ kpʼonu. Taku me̩ ki mʼowñ du kwʼef ewo dufu ku me̩ kʼokuta ro̩ dʼo kʼi ku."
1KI,21,11,"Tak aboke̩le̩ ewo-wñ, owñ chʼabogijo kpʼame̩nojima ku ma dodo ewo-wñ le̩, che alu ki Je̩ze̩be̩l kpuche̩ rʼuma, alu kʼi ko̩ nyʼile̩ta kʼi du kpuche̩ rʼuma le̩."
1KI,21,12,"Ma fʼo̩jo̩ alu eji da, oñ ma hi Nebo̩t tʼoji ef amone̩ le̩."
1KI,21,13,"Tak aboke̩le̩ meji, ku ma chʼame̩nebili, lewa gugu o̩gba-wñ. Oñ ame̩nebili le̩ gbʼijali nyʼu, Nebo̩t ma gbanyʼu le̩, eju amone̩, kakini, Nebo̩t ko̩ O̩jo̩ kpʼonu. Taku ma mʼu du kwʼef ewo dufu oñ ma kʼokuta ro̩ dʼo kʼi ku."
1KI,21,14,"Taku ma fʼuche̩ kpe̩ru Je̩ze̩be̩l kakini, Ma fʼokuta ro̩ do Nebo̩t, i leku me̩."
1KI,21,15,"Oñ i lewatʼe̩gba ki Je̩ze̩be̩l gbo̩ ka ku ma fʼokuta ro̩ do Nebo̩t, kʼi la leku me̩, taku Je̩ze̩be̩l ka ñw Ehab kakini, Kwane̩, kʼe̩ gba uche̩ achiwebe̩te̩ma Nebo̩t, e̩ne̩ Je̩zree̩l le̩, owñ chʼe-kʼi ko̩ edu ñw e̩ la le̩; todu Nebo̩t deju ge̩ n, i leku me̩."
1KI,21,16,"Oñ i lewatu e̩gba kʼEhab gbo̩ ka ki Nebo̩t leku, tak Ehab kwane̩ kʼi gwo̩ru nyʼef uche̩ achiwebe̩te̩ma Nebo̩t, e̩ne̩ Je̩zree̩l, kʼi mʼu gba chʼe-wñ."
1KI,21,17,"Tak o̩la Jihofa lewʼugbo E̩laija, e̩ne̩ Tishbi le̩, kakini,"
1KI,21,18,"Kwane̩, kʼe̩ ledo Ehab, onu Israe̩l, kʼi dodo Samaria. Go, owñ dʼef uche̩ achiwebe̩te̩ma Nebo̩t, ugbo kʼi gwo̩ru nyi kʼi mʼu gba chʼe-wñ."
1KI,21,19,"Tak uwe̩ ki ko̩la ñw u kakini, Abu ki Jihofa ka de̩, kakini, E̩ kpa, e̩ ño̩ mʼu gba chʼe-we̩ ge̩? Oñ uwe̩ ako̩la ñw u kakini, Abu ki Jihofa ka de̩ kakini, Ugbo kʼamabia fʼe̩bie̩ Nebo̩t na, o̩mo̩ le̩ amabia afʼe̩bie̩-we̩ na, owñ chʼe-we̩ onugo."
1KI,21,20,"Tak Ehab ka ñw E̩laija kakini, Uwe̩ fʼumi li? uwe̩, e̩nebi-mi-i? Tak i dohi kakini, Omi fʼuwe̩ li ukpe̩ kʼe̩ mʼo̩la-we̩ dute̩ kʼe̩ che e̩wñ ki bie̩ne̩ eju Jihofa."
1KI,21,21,"Go, omi akʼe̩bie̩ne̩ wa abʼuwe̩ oji ma, oñ nagbʼuwe̩ rinyo̩ hioko. Omi la akʼo̩ma e̩ne̩ke̩le̩ okoke du, kpʼe̩ne̩ ku ma dʼo̩ hi tʼef unyi kpʼe̩ne̩ ku ma tʼo̩ no̩ tʼo̩do̩da ef Israe̩l, da bʼEhab te̩."
1KI,21,22,"Nache kʼunyi-we̩ ki dab unyi Je̩ro̩boam, o̩ma Nebo̩t, kʼi ño̩ dab unyi Beasha, o̩ma Ahija, todu enyi kʼe̩ ityi mi uwe̩do̩, kʼe̩ la je̩ ñw abo Israe̩l dure."
1KI,21,23,"Jihofa laño̩ dʼo̩la Je̩ze̩be̩l tʼalu aka kakini, Amabia adu Je̩ze̩be̩l je̩ ugbo o̩kpe̩ Je̩zree̩l."
1KI,21,24,E̩ne̩ Ehab kʼi aku ef ewo amabia adʼu je̩; oñ e̩ne̩ ki aku oko ame̩we̩ ojale aje̩.
1KI,21,25,"I la nʼe̩ne̩ du ki dab Ehab kʼi dʼo̩la-wñ ta kʼi che e̩wñ ki bie̩ne̩ eju Jihofa n, e-kʼo̩ya-wñ Je̩ze̩be̩l, kʼo̩ e̩che̩ le̩."
1KI,21,26,"I la fʼe̩wñ ihie̩ne̩ che tabale, owñ chʼode kʼi tʼo̩ ubi le̩. I che teju alu du kʼabo Amo̩r, ki Jihofa ne ma dufu bʼamo̩ma Israe̩l o̩gba te̩, che."
1KI,21,27,"Oñ i lewatu e̩gba kʼEhab gbʼo̩la le̩, i la fʼe̩wñ o̩la-wñ fana, oñ i kʼe̩gbanukpo bʼo̩la ma, i kwoji alu, i la dachi kpʼe̩gbanukpo, i nale ye̩ye̩."
1KI,21,28,"Tak o̩la Jihofa lewʼugbo E̩laija, e̩ne̩ Tishbi le̩, kakini,"
1KI,21,29,"E̩ li alu kʼEhab ahi o̩la-wñ wane̩ o̩gba-mi le̩? Todabu kʼi ahi o̩la-wñ wane̩ o̩gba-mi, omi ñʼakʼe̩bie̩ne̩ le̩ wache o̩kpanachi e-wñ-i ge̩ n, chai o̩kpanachi o̩ma-wñ nakʼe̩bie̩ne̩ le̩ wa abʼoji abunyi-wñ ma."
1KI,22,1,"Oñ ma jʼo̩do̩ me̩ta, kʼogu ma dʼagbagba abo Siria kpʼabo Israe̩l n."
1KI,22,2,"Oñ i lewatʼo̩do̩ e̩ke̩ta ku Jiho̩shafat, onu Juda, gwo̩ru nyʼugbo onu Israe̩l."
1KI,22,3,"Tak onu Israe̩l ka ñw abuko̩lo̩-wñ kakini, Ame̩ ma ka kʼa ne̩ Ramo̩t-gilead le̩ n? Oñ a achechi jʼemi? kʼa ma la agba bʼef o̩wo̩ onu Siria te̩ n?"
1KI,22,4,"Tak i ka ñwu Jiho̩shafat kakini, Uwe̩ alebʼumi nyʼokogu Ramo̩t-gilead? Taku Jiho̩shafat ka ñw onu Israe̩l kakini, Alu kʼuwe̩ de̩ omi de̩, amone̩-mi la dabe̩ne̩ kʼamone̩-we̩, amanya e-mi dabe̩ne̩ kʼamanya-we̩."
1KI,22,5,"Taku Jiho̩shafat ka ñw onu Israe̩l kakini, E̩ muda tene alu kʼo̩la Jihofa de̩ eñini-i ta, agba."
1KI,22,6,"Tak onu Israe̩l fʼamakache̩ do̩ wa jeju. Ma dabe̩ne̩ kʼone̩ ulo̩ko̩. Oñ i ka ñwu ma kakini, Omi anyʼoko ekogu bo̩ Ramo̩t-gilead? abe̩k u le n? Taku ma kakini, Mute̩gu alo, todu Ondu adʼu tʼef o̩wo̩ onu."
1KI,22,7,"Ama Jiho̩shafat kakini, Akache̩ Jihofa okate dʼemi amanyʼabo-i, todu kʼa ki tene ugbo-wñ n?"
1KI,22,8,"Tak onu Israe̩l ka ñwu Jihoshafat kakini, I chenʼe̩ne̩ kate kʼa neke tu Jihofa ene ugbo-wñ, owñ che Maikaya, o̩ma Imla; owñ muda chʼe̩ne̩ ulaka-mi; todu i akache̩ e̩nyo̩ ugbo mi n, chai e̩bie̩ne̩. Oñ Jiho̩shafat kakini, Onu ki ka abe̩le̩ n,"
1KI,22,9,"Tak onu Israe̩l fʼonojiʼka do̩ wa; i kakini, Du Maikaya, o̩ma Imla le̩, wa piopio."
1KI,22,10,"Oñ onu Israe̩l kpai Jiho̩shafat onu Juda, e̩ne̩ne̩ne̩ne̩-ma gugu oj ede-wñ, otogbo-ma dʼo̩la-ma; ma jʼugbo ki te̩ gbaa alaku Samaria. Amakache̩ chaka la jʼo̩gba-ma akache̩."
1KI,22,11,"Oñ Ze̩de̩kaya, o̩ma Chenaana, fʼigba ebije che ñw o̩la-wñ, oñ i kakini, Abu ki Jihofa aka de̩ kakini, E̩wñ-i uwe̩ ane̩ kʼabo Siria e̩che̩ gbogbo taku ma lie̩ rinyo̩."
1KI,22,12,"Amakache̩ le̩ chaka kache̩ abe̩le̩, kakini, Mute̩gu nyi Ramo̩t-gilead ki ra ñw e̩; todu Jihofa adʼu tʼef o̩wo̩ onu-i."
1KI,22,13,"Tak onuche̩ kʼi nyʼado̩ Maikaya wa ka ñw u kakini, Go ta, amakache̩ chaka nʼalu okate ako̩la e̩nyo̩ ñw onu: nagbo̩ko̩bʼe̩ kʼo̩la e-we̩ ki chʼe̩re̩ʼka kpʼe-ma, kʼuwe̩ ki ka e̩nyo̩ ge̩."
1KI,22,14,"Taku Maikaya kakini, Oji Jihofa! E̩wñ ki Jihofa aka ñwu mi, e-le̩ naka."
1KI,22,15,"Tak e̩gba kʼi lewʼugbo onu, onu ka ñw u kakini, Maikaya, a nyi Ramo̩t-gilead kʼa jʼogu? Abe̩k a we? Tak i dohi ñw u kakini, Mute̩gu alo ki ra ñw e̩, todu Jihofa adʼu tʼef o̩wo̩ onu."
1KI,22,16,"Tak onu ka ñw u kakini, E̩re̩ onu monu oñ omi agʼO̩jo̩ nʼe̩ kʼuwe̩ ki ka e̩wñ du ñw omi tʼochochi ef odu Jihofa le n?"
1KI,22,17,"Tak i kakini, U fʼabo Israe̩l chaka li abu ku ma che̩kpatuka bʼoj uwo uwo ma, ma jo̩ dabe̩ne̩ kʼame̩wño̩re̩ egini ku ma ma nʼadide n; oñ Jihofa kakini, Abo-i nʼodu n; e̩ je̩ ñw e̩ne̩ne̩ne̩ne̩-ma ki dabi tʼunyi-wñ kpʼure̩do̩."
1KI,22,18,"Tak onu Israe̩l ka ñwu Jihoshafat kakini, Omi ka ñw e̩ ka kʼi akache̩ e̩wñ e̩nyo̩ ugbo mi n, chai e̩wñ e̩bie̩ne̩ n?"
1KI,22,19,"Taku Maikaya kakini, Todule̩ e̩ nagbʼo̩la Jihofa ke: omi la li Jihofa abu kʼi gugu oj ede-wñ, uwewe abo efojale chaka dago jʼo̩gba-wñ o̩wo̩ awo̩to̩ kpʼo̩wo̩ awohi-wñ."
1KI,22,20,"Taku Jihofa kakini, E̩ne̩ agbʼEhab ibe? kʼowñ ki nyi Ramo̩t-gilead kʼi wane̩ o̩mo̩? Tak e̩ne̩ʼka kʼe-wñ, e̩ne̩ omune̩ la kʼe-wñ."
1KI,22,21,"Tak afuʼka kwodufu wa, oñ i kwodago o̩gba Jihofa, i kakini, Omi agbʼo̩ ibe."
1KI,22,22,"Taku Jihofa ka ñw u kakini, E̩wñ uwe̩ anʼe̩ che? Oñ i kakini, Nadufu kʼu chʼafu olemi ef alu amakache̩-wñ chaka. Tak i kakini, Uwe̩ agbʼo̩ ibe, e̩ la afʼu du. Dufu alo, kʼe̩ che abe̩le̩."
1KI,22,23,"Todule̩ ifa-i go, Jihofa mʼafu olemi du tʼef alu amakache̩-we̩ chaka. Jihofa la ka e̩bie̩ne̩ ugbo we̩."
1KI,22,24,"Taku Ze̩de̩kaya, o̩ma Chenaana, te̩wa, oñ i fʼawo ko̩ Maikaya iti, oñ i kakini, O̩wo̩ ugbo Afu Jihofa le kwʼugbo mi kʼi ako̩la ñw e̩ ke?"
1KI,22,25,"Taku Maikaya kakini, Go, o̩jo̩ kʼe̩ nyʼef unyi ejefu kʼe̩ dʼo̩la-we̩ maja tak uwe̩ ali."
1KI,22,26,"Tak onu Israe̩l kakini, Me̩ mu Maikaya du ku me̩ mʼu du dabi nyʼugbo Amo̩n, agboji ewo-i, kpʼugbo Joash, o̩ma onu,"
1KI,22,27,"ku me̩ ka kakini, Abu kʼonu ka de̩ kakini, Dʼe̩ne̩-i tʼunyi uga ku me̩ dʼuje̩wñ o̩bata kpʼomi o̩bata ñw u ñmo, gbogbo tak u dabiwa kpʼure̩do̩."
1KI,22,28,"Taku Maikaya kakini, Iche̩wñ ki anʼugbo kʼuwe̩ adabiwa kpʼure̩do̩ re kilikili maku Jihofa ko̩la ugbo-mi ge̩ n de̩. Tak i kakini, Me̩ gbo̩, ame̩ amone̩-i o̩chaka-me̩."
1KI,22,29,"Abe̩le̩ onu Israe̩l kpai Jiho̩shafat, onu Juda, mute̩gu nyi Ramo̩t-gilead."
1KI,22,30,"Tok onu Israe̩l ka ñwu Jiho̩shafat kakini, Nakpʼafe̩-mi nyi kʼu nyʼef ogu-i; uwe̩ ki muda kʼotogbo-we̩ nyʼo̩la. Tak onu Israe̩l fʼafe̩-wñ kpanyi oñ i nyʼef ogu le̩."
1KI,22,31,"Onu Siria la ñwa ñw amagboji o̩kogu-wñ ogue̩gwa nyoke meji tane̩ kakini, Ame̩ ki ja kpʼe̩ne̩ du n, tʼe-kekele tʼe-ki nana, chai onu Israe̩l kate."
1KI,22,32,"Oñ i lewatu e̩gba kʼamagboji ogu-wñ fu Jiho̩shafat li ma kakini, Onu Israe̩l le̩ de̩ chuu; ma muna tʼo̩mo̩ ku ma ja kpʼowñ; taku Jiho̩shafat kwokwa."
1KI,22,33,"Oñ i lewatu e̩gba kʼamagboji o̩kogu le̩ li ka kʼi chʼonu Israe̩l de̩ n, taku ma mudabi bʼeranʼowñ ubi te̩."
1KI,22,34,"Tak e̩ne̩ʼka tʼo̩fa echichi ofofo oñ i lʼowe afe̩ ebije onu Israe̩l amʼu. Todule̩ i ka ñw e̩ne̩ ki agwa o̩kogu-wñ kakini, Mʼo̩wo̩-we̩ rida kʼe̩ mʼumi du bʼef ogu-i te̩; todu agbe-mi tabale."
1KI,22,35,Tak ogu le̩ ño̩ nana nyo̩gba o̩jo̩ le̩; oñ ma gwo̩nyʼonu dago ef o̩kogu-wñ kʼi ja kpʼabo Siria tak i leku adarane̩-wñ. E̩bie̩-wñ la cha kwef agbe-wñ tʼef o̩kogu le̩.
1KI,22,36,"Oñ ukwa dago ugbo du ef ogu le̩ dabe̩ne̩ kʼiko kʼolu atunyʼane̩, ma kakini, E̩ne̩ne̩ne̩ne̩ ki ayʼewo-wñ, e̩ne̩ne̩ne̩ne̩ kʼi lo tʼane̩ e-wñ."
1KI,22,37,Abe̩le̩ onu leku. Oñ ma mʼu du wa Samaria. Ma la dʼonu ji Samaria.
1KI,22,38,Taku ma fʼo̩kogu-wñ gwe̩ ugbo abukpe omi Samaria; oñ amabia fʼe̩bie̩-wñ na. Ugbo kʼamajo̩ko̩ agwʼo̩la i che. I che teju alu kʼo̩la ku Jihofa ka de̩.
1KI,22,39,"Oñ inabali e̩wñ ki bo̩ kʼEhab che, kpai e̩wñ du kʼi che kpʼunyi kʼi nʼenyi adagba ko̩ kpʼewo ewo du kʼi ko̩, o̩la-wñ chaka che̩ko̩ rʼef o̩takada Iko E̩wñ kʼAmonu Israe̩l che le̩ n?"
1KI,22,40,"Abe̩le̩ Ehab cholu manyʼamata-wñ, oñ Ehazaya, o̩ma-wñ jʼonu koji-wñ."
1KI,22,41,"Jiho̩shafat o̩ma Esa, la chane̩ ejʼonu Juda o̩do̩ e̩ke̩le̩ kʼEhab jʼonu Israe̩l."
1KI,22,42,"O̩do̩ Jihoshafat chʼogue̩gwa nyoke me̩lu e̩gba kʼi chane̩ ejʼonu; i la je̩ o̩do̩ ogue̩lu Je̩rusale̩m. Odu iye-wñ la ko̩ Azuba, o̩ma Shilhi."
1KI,22,43,"I la lule̩ o̩na Esa, ata-wñ, chaka; i na bʼo̩ te̩ n, i nache e̩wñ ki chʼokpoko eju Jihofa; i muda je̩ ñwu ma kpʼotete otete le̩ fo̩ n. Amone̩ la te̩tache iche̩bo̩ kpʼotulale egujo oj otete otete le̩."
1KI,22,44,Oñ Jiho̩shafat fʼalu de kpʼonu Israe̩l kʼure̩do̩ ki do̩mo̩.
1KI,22,45,"Oñ e̩wñ ki bo̩ ki Jiho̩shafat che kpʼugbiti-wñ kʼi du dufu kpai alu kʼi jogu, inabali-wñ chaka che̩ko̩ rʼef o̩takada Iko E̩wñ kʼAmonu Juda che le̩ n?"
1KI,22,46,I la fʼabo ki bo̩ ef amachʼe̩wñtuñ ku ma kʼo̩la-ma ñw ode ode iko ata-wñ Esa le̩ ne bʼane̩ le̩ te̩.
1KI,22,47,"Onu du la dʼIdo̩m e̩gba le̩ n, agbe̩kunyo̩ʼka do̩mo̩."
1KI,22,48,"Jiho̩shafat la fʼo̩ko̩ Tarshish che kʼama ki nyʼOfir ako o̩jamalia wa; ma muda le̩ n, todu o̩ko̩ o̩ko̩ le̩ kpo̩fo̩ E̩zion-ge̩ba."
1KI,22,49,"Tak Ehazaya, o̩ma Ehab, ka ñwu Jiho̩shafat kakini, E̩ je̩ ñw abuko̩lo̩-mi ki lebʼabuko̩lo̩-we̩ ef o̩ko̩ o̩ko̩ le̩. Jiho̩shafat muda je̩ n."
1KI,22,50,"Jiho̩shafat cholu manyʼamata-wñ, oñ ma mʼu du ji manyʼamata-wñ ewo Defid, ata-wñ. Taku Jiho̩ram, o̩ma-wñ jʼonu koji-wñ."
1KI,22,51,Ehazaya o̩ma Ehab chane̩ ejʼonu Israe̩l Samaria o̩do̩ e̩ke̩gwebie ku Jiho̩shafat jʼonu Juda. I jʼonu Israe̩l o̩do̩ meji.
1KI,22,52,"I la che e̩wñ ki bie̩ne̩ eju Jihofa, oñ i lule̩ o̩na ata-wñ kpʼo̩na iye-wñ kpʼo̩na Je̩ro̩boam, o̩ma Nebo̩t, e-kʼi je̩ ñw abo Israe̩l dure le̩."
1KI,22,53,"I la re̩ Beal, i laño̩ dojikane̩ ñw u. Oñ i nyi Jihofa O̩jo̩ Israe̩l uwe̩do̩ alu du kʼata-wñ che le̩."
2KI,1,1,"Oñ abu kʼEhab leku, abo Moab fʼe̩re̩ ubi ro̩ ñw abo Israe̩l."
2KI,1,2,"Ehazaya la muñwa lʼope unyi ojale-wñ kʼi de̩ Samaria anʼane̩, oñ i kwochʼo̩ga; tak i fʼamonuche̩ kpe̩, oñ i ka ñwu ma kakini, Me̩ nyʼatene ugbo Bee̩l-zebub, o̩jo̩ E̩kro̩n, abe̩k omi akwane̩ o̩ga kide̩."
2KI,1,3,"Ama onuche̩ Jihofa ka ñwu E̩laija e̩ne̩ Tishbi le̩ kakini, Kwane̩, kʼe̩ ledo amonuche̩ onu Samaria, kʼe̩ ka ñwu ma kakini, Ukpe̩ kʼO̩jo̩ du ma dʼIsrae̩l in, oñ ame̩ nyʼatene ugbo Bee̩l-zebub, o̩jo̩ E̩kro̩n le̩?"
2KI,1,4,"Todule̩ e̩wñ ki Jihofa aka fa-i de̩ kakini, Uwe̩ akwʼoj ate̩-we̩ ugbo kʼe̩ te̩gu nyi le̩ tane̩ n, eku uwe̩ la aku. Tak E̩laija kwʼo̩mo̩ le."
2KI,1,5,"Tak amonuche̩-wñ mudabi wʼugbo-wñ, oñ i ka ñwu ma kakini, i Abile kʼame̩ dabiwa-i?"
2KI,1,6,"Oñ ma ka ñw u kakini, E̩ne̩ʼka te̩gu ledo wa, oñ i ka ñw a kakini, Me̩ lo, me̩ mudabi nyʼugbo onu ki kpʼume̩ uche̩ le̩, ku me̩ ka ñw u kakini, Abu ki Jihofa ka de̩ kakini, Ukpe̩ kʼO̩jo̩ du ma dʼIsrae̩l in, oñ uwe̩, akpuche̩ atene ugbo Bee̩l-zebub, o̩jo̩ E̩kro̩n? Todule̩ uwe̩ ñʼakwʼoj ate̩-we̩ ugbo kʼe̩ te̩gu nyi le̩ tane̩ n, eku uwe̩ la aku."
2KI,1,7,"Tak i ka ñwu ma kakini, Abu e̩ne̩ kʼi te̩gu wa ledo me̩ kʼi la kʼo̩la-i ñwu me̩ le̩ de̩ ta?"
2KI,1,8,"Oñ ma dohi ñw u kakini, E̩ne̩ ki nyʼafe̩ ku ma nʼedudu che kʼaño̩ la lʼago-wñ de i che. Tak i kakini, E̩laija, e̩ne̩ Tishbi le̩, de̩."
2KI,1,9,"Tak onu fʼagboji one̩ ooje manyʼone̩ ooje-wñ kpe̩rʼuwñ. Oñ i mute̩gu nyʼugbo-wñ; e̩ la go, i gugu oj uwo le̩, tak i ka ñw u kakini, O uwe̩ e̩ne̩ O̩jo̩, onu kakini, Mugwo̩ru wa."
2KI,1,10,"Tak E̩laija dohi, oñ i ka ñw agboji one̩ ooje le̩ kakini, Iche̩wñ kʼomi chʼe̩ne̩ O̩jo̩, mak una ki nagwo̩ru kwʼefojale wa kʼi fʼuwe̩ kpʼabo-we̩ ooje le̩ lie̩. Tak una mugwo̩ru kwʼefojale wa oñ i fʼowñ kpʼabo-wñ ooje lie̩."
2KI,1,11,"Tak i ño̩ fʼagboji ooje omune̩ manyʼabo-wñ ooje kpe̩rʼu ge̩. Tak e-le̩ dohi ka ñw u kakini, O uwe̩ e̩ne̩ O̩jo̩, abu kʼonu ka le̩ de̩ kakini, Mugwo̩ru wa piopio!"
2KI,1,12,"Tak E̩laija dohi ka ñwu ma kakini, Iche̩wñ kʼomi chʼe̩ne̩ O̩jo̩, mak una ki nagwo̩ru kwʼefojale wa kʼi fʼuwe̩ kpʼabo-we̩ ooje lie̩. Tak una O̩jo̩ mugwo̩ru kwʼefojale wa, oñ i fʼowñ kpʼabo-wñ ooje le̩ lie̩."
2KI,1,13,"Tak i ño̩ fʼagboji one̩ ooje e̩ke̩ta kpe̩ manyʼabo-wñ ooje ge̩. Tak agboji ooje e̩ke̩ta le̩ mute̩gu, oñ i lewa kʼokuku nyʼane̩ o̩gba E̩laija, oñ i gbo̩ko̩bʼo̩, i la ka ñw u kakini, O uwe̩, e̩ne̩ O̩jo̩, agba, e̩ je̩ ñw oji-mi kpʼoji amadu-we̩ ooje-i ki mud e̩wñakoko eju-we̩"
2KI,1,14,"E̩ go, una gwo̩ru kwʼefojale wa, oñ i fʼamagboji one̩ ooje meji o̩gbo̩gba le̩ kpʼabo-ma ooje ooje lie̩; e̩ muda je̩ ñw oji-mi mud e̩wñ akoko eju-we̩ fa-i ke."
2KI,1,15,"Tak onuche̩ Jihofa ka ñw E̩laija kakini, Gworu lebʼo̩ alo; e̩ ki railo owñ n. Tak i kwane̩, oñ i mugwo̩ru lebʼo̩ nyʼugbo onu,"
2KI,1,16,"tak i ka ñw u kakini, Abu ki Jihofa ka de̩ kakini, Abu kʼuwe̩ fʼamonuche̩ kpe̩ nyʼatene ugbo Bee̩l-zebub, o̩jo̩ E̩kro̩n le̩, ukpe̩ kʼO̩jo̩ du ma dʼIsrae̩l in kʼuwe̩ atene ugbo o̩la-wñ i che? todule̩ uwe̩ ñʼagwo̩ru kwʼoj ate̩ ugbo kʼe̩ mute̩gu nyi le̩ tane̩ n, eku uwe̩ la aku."
2KI,1,17,Abe̩le̩ i leku alu kʼo̩la Jihofa kʼE̩laija ka le̩ de̩. Taku Jihoram chane̩ ejʼonu koji-wñ o̩do̩ ekeji ki Jihoram o̩ma Jiho̩shafat jʼonu Juda; todabu kʼi ma nʼo̩ma n.
2KI,1,18,"Oñ uko̩lo̩ ki bo̩ kʼEhazaya che, inabali-wñ la che̩ko̩ rʼef o̩takada o̩la Iko E̩wñ kʼAmonu Israe̩l che le̩ n?"
2KI,2,1,"Oñ i lewatu e̩gba ki Jihofa ache kʼi dʼE̩laija ef ofutu tʼefojale, kʼE̩laija kwo Gilgal lebʼE̩laisha."
2KI,2,2,"Tak E̩laija ka ñwu E̩laisha kakini, Agba, e̩ gugu emi ta; todu Jihofa kpe̩ mi gbogbo nyi Be̩te̩l. Tak E̩laisha kakini, Oji Jihofa, kpʼoji onugo-we̩ ge̩, nakwo bʼe̩ te̩ n."
2KI,2,3,"Abe̩le̩ ama gwo̩ru nyi Be̩te̩l. Tak amo̩ma amakache̩ ku ma jo̩ Be̩te̩l kwodufu nyʼugbo E̩laisha, oñ ma ka ñw u kakini, Uwe̩ chema ka ki Jihofa adʼodu-we̩ bʼuwe̩ o̩gba te̩ eñini-i? Oñ i kakini, Iii, u chema; me̩ chechi."
2KI,2,4,"Tak E̩laija ka ñw u kakini, E̩laisha, Agba, e̩ gugu emi ta; todu Jihofa kpe̩ mi nyi Je̩riko. Tak i kakini, Oji Jihofa, kpai oji onugo-we̩ ge̩, nakwo bʼe̩ te̩ n. Abe̩le̩ ma lewa Je̩riko."
2KI,2,5,"Tak amo̩ma amakache̩ ku ma jo̩ Je̩riko te̩me̩ru E̩laisha, oñ ma ka ñw u kakini, Uwe̩ chema ka ki Jihofa adʼodu-we̩ bʼuwe̩ o̩gba te̩ eñini? Oñ i dohi kakini, lii, u chema; me̩ chechi."
2KI,2,6,"Tak E̩laija ka ñw u kakini, Agba, e̩ gugu emi ta; todu Jihofa kpe̩ mi nyi Jo̩rdan. Tak i kakini, Oji Jihofa kpʼoji onugo-we̩ ge̩, nakwo bʼe̩ te̩ n. Tak ama meji kʼe̩re nyʼule̩ alo."
2KI,2,7,"Tak aboke̩le̩ ooje, ef amo̩ma amakache̩, le tekejo̩ akpejuru ma o̩najiji; oñ ama meji dago eti Jo̩rdan."
2KI,2,8,"Tak E̩laija mʼaliche̩ba-wñ ko, oñ i fʼu che̩, tak i mʼu du gwʼomi le̩, oñ i mukpe̩ meji, oka le tʼemi, oka le tʼano̩mo̩, oñ ama meji le ane̩ e̩gbe̩ daba."
2KI,2,9,"Oñ i lewatu, abu ku ma mudaba, E̩laija ka ñw E̩laisha kakini, E̩ bi mi e̩wñ kʼu nache ñw e̩ o̩gba taku ma mʼumi du bʼe̩ te̩. Tak E̩laisha kakini, Nagbo̩ko̩bʼe̩, kʼe̩ je̩ ñw ukpe̩ afu e-we̩ meji ki bʼumi o̩la ma."
2KI,2,10,"Tak i kakini, E̩wñ ki gbiti e̩ tene le̩; iche̩wñ kʼuwe̩ ali mi abu ku ma adʼumi bʼe̩ te̩, mak i adʼabe̩le̩ ñw e̩; e̩ ma muda li n, i adʼabe̩le̩ n."
2KI,2,11,"Oñ i lewatu, abu ku ma alule̩ alo ku ma nʼoluka ache, e̩ la go, o̩kogu e-una kpʼamanya e-una, fʼuma daru bʼomune̩ te̩; oñ E̩laija mute̩gu ef ofutu tʼefojale."
2KI,2,12,"E̩laisha la fʼu li, oñ i kwa kakini, Ata-mi, ata-mi, o̩kogu e-Israe̩l kpʼamanya-wñ de̩! Oñ i ño̩ li owñ ge̩ n."
2KI,2,13,"I laño̩ mʼaliche̩ba E̩laija ki mugwo̩ bʼo̩la-wñ te̩ le̩ ko nʼo̩wo̩, tak i dabi, oñ i lewa dago oj ugbogbo Jo̩rdan."
2KI,2,14,"Tak i mʼaliche̩ba E̩laija kʼi mu gwo̩ bʼo̩la-wñ te̩ le̩ ko, oñ i mʼu ko gwo omi aji le̩, i kakini, Ugbo Jihofa O̩jo̩ e-E̩laija de̩? Tak e̩gba kʼi fʼomi aji le̩ gwo, i mukpe̩ reji, oka le tʼemi oka le tʼano̩mo̩; oñ E̩laisha mudaba."
2KI,2,15,"Tak e̩gba kʼamo̩ma amakache̩ ku ma jo̩ Je̩riko ame̩rʼu o̩mo̩ fʼu li, ma kakini, Afu E̩laija tane̩ E̩laisha. Taku ma wa de kpai owñ, oñ ma fʼo̩la-ma te̩kpe̩ wane̩ o̩gba-wñ."
2KI,2,16,"Taku ma ka ñw u kakini, Go, ta, ame̩nugbiti ooje jʼugbo amadu-we̩-i; agba, e̩ je̩ ñwu ma lo, ku ma tene odu-we̩, tode̩gba kʼAfu Jihofa mʼu du te̩gu, kʼi la mʼu du tinyo̩ oji uwoʼka, abe̩k ef o̩go̩ʼka. Tak i kakini, Me̩ ki gbe̩do̩ kpuche̩ abe̩le̩ n."
2KI,2,17,"Tak abu ku ma kutʼo̩ gbogbo tak anyo̩ fʼu mu, i kakini, Me̩ kpe̩ ke. Todule̩ ma fʼone̩ ooje kpe̩ lo; oñ ma tejane̩ o̩jo̩ me̩ta, ma muda liʼu n."
2KI,2,18,"Taku ma mudabi wʼugbo-wñ, abu kʼi de̩ Je̩riko ta; oñ i ka ñwu ma kakini, U ka ñwu me̩ kakini, Me̩ ki le ni n?"
2KI,2,19,"Tak aboke̩le̩ ewo le̩ ka ñw E̩laisha kakini, Go, o̩ko̩ a agbabʼe̩, ugbo kʼewo-i jo̩ chʼuto̩ tabale, alu kʼodu-mi cheli, omi-wñ muda bie̩ne̩. Ane̩-wñ la aje̩ ñwu ma kʼo̩ma rinyo̩."
2KI,2,20,"Tak i kakini, Dʼugba etito̩ wa ñwu mi, me̩ ki la dʼomu tʼef uwñ pe̩. Oñ ma mʼu du wa ñw u."
2KI,2,21,"Tak i ledufu nyʼugbo e̩bi omi-ma le̩, i la mʼomu ko rikpolo nyʼef uwñ, oñ i kakini, Abu ki Jihofa ka de̩ kakini, Omi fʼo̩ga omi-i che me̩. Uku kpai o̩ma eko̩ rinyo̩ año̩ kwʼugbo-wñ dufu ge̩ n."
2KI,2,22,"Abe̩le̩ o̩ga omi le̩ takpa tʼeñini, alu kʼo̩la kʼE̩laisha ka le̩ de̩."
2KI,2,23,"Tak i kwʼo̩mo̩ mute̩gu nyi Be̩te̩l; oñ abu kʼi dʼej o̩na alo, abimo̩to̩ okolobia kwef ewo le̩ dufu akʼo̩ ru, oñ ma ka ñw u kakini, Mute̩gu alo, uwe̩ abʼoji kpo̩ñma; mute̩gu alo, uwe̩ abʼoji kpo̩ñma."
2KI,2,24,"Tak i dejubi, i fʼu ma li, oñ i nama ñwu ma ef odu Jihofa. Tak amole ibe̩r meji kwʼefoko o̩mo̩ dufu, oñ ma fʼabimo̩to̩ okolobia-ma o̩gbo̩ meji nyoke meji fana."
2KI,2,25,"Tak i kwo o̩mo̩ le tʼuwo Karme̩l, oñ akwʼo̩mo̩ i mudabi nyi Samaria."
2KI,3,1,"Oñ Jihoram, o̩ma Ehab, chane̩ ejʼonu Israe̩l Samaria, o̩do̩ e̩ke̩gwe̩jo̩ ki Jiho̩shafat jʼonu Juda. I la je̩ o̩do̩ me̩gweji."
2KI,3,2,"I ño̩ fʼe̩wñ ki bie̩ne̩ eju Jihofa che, i muda che dab ata-wñ kpʼiye-wñ n; todu i mʼojibo Beal kʼata-wñ che le̩ du tinyo̩."
2KI,3,3,"I chaka dʼabe̩le̩ i gwo̩nyʼadure Je̩ro̩boam, o̩ma Nebat le̩, owñ chʼe-ki ne̩ je̩ ñw abo Israe̩l dure: i kwo bʼe-le̩ te̩ n."
2KI,3,4,"Oñ Me̩sha, onu Moab, chʼe̩ne̩ ki nʼamala; i la kʼamo̩mala icham nyʼo̩gwo̩ko̩ ogu me̩lu, kpʼamokolo icham nyʼo̩gwo̩ko̩ ogu me̩lu manyʼedudu-ma rʼare̩ ñw onu Israe̩l."
2KI,3,5,"Ama i lewatu e̩gba kʼEhab leku, onu Moab le̩ fʼe̩re̩ ubi ro ñw onu Israe̩l."
2KI,3,6,"Tak onu Jihoram kwo Samaria dufu iko le̩, oñ i kʼabo Israe̩l chaka wajo̩."
2KI,3,7,"Tak i le nakpʼuche̩ ru Jiho̩shafat onu Juda kakini, Onu Moab ko̩ mi me̩; e̩ je̩ kʼe̩ lebʼumi akʼogu bo̩ Moab? Oñ i kakini, Nale; omi dʼalu kʼuwe̩ de̩, abo-mi la dab abo-we̩, amanya-mi ño̩ dab amanya-we̩ ge̩."
2KI,3,8,"Tak i kakini, O̩na e-ugbo oñ a ale nyʼo̩mo̩? Tak i dohi kakini, O̩na aje̩tachi Ido̩m."
2KI,3,9,Abe̩le̩ onu Israe̩l le̩ kpai onu Juda kpai onu Ido̩m. Oñ ma dagbala dagbala le ule̩ o̩jo̩ mebie; omiofo la do̩mo̩ todu abogu kpʼame̩la abe̩re̩me̩le̩ ki tʼuma ubi n.
2KI,3,10,"Tak onu Israe̩l kakini, Atogwo! Todu Jihofa fʼamonu me̩ta-i ko wa jʼugbo okate kʼi mʼuma ko jʼo̩wo̩ Moab."
2KI,3,11,"Ama Jiho̩shafat kakini, Akache̩ Jihofaʼkate dʼemi, kʼa tu Jihofa ene lʼugbo-wñ n? Tak e̩nuko̩lo̩ onu Israe̩l oka dohi kakini, E̩laisha, o̩ma Shafat, dʼemi, owñ chʼe̩ne̩ ki chʼomiofo nyʼE̩laija o̩wo̩."
2KI,3,12,"Taku Jiho̩shafat kakini, O̩la Jihofa dʼugbo-wñ. Abe̩le̩ onu Israe̩l kpai Jiho̩shafat kpai onu Ido̩m gwo̩ru nyʼugbo-wñ."
2KI,3,13,"Tak E̩laisha ka ñw onu Israe̩l kakini, E̩wñ chʼe-mi kpʼuwe̩? Nyʼugbo amakache̩ ata-we̩ kpai ugbo amakache̩ iye-we̩ ke. Tak onu Israe̩l ka ñw u kakini, O̩da, todu Jihofa fʼamonu me̩ta-i kowa jo̩ kʼi ko ma jʼo̩wo̩ Moab."
2KI,3,14,"Tak E̩laisha kakini, Oji Jihofa ki nʼe̩wñ du, e-kʼomi dago o̩gba-wñ-i, ochochi, i ma chʼeju Jiho̩shafat, onu Juda, ki wʼumi eju n, u ma rʼeju-mi da ago ugbo kʼe̩ de̩ n, u ma le li uwe̩ n."
2KI,3,15,"Ama fa-i, me̩ ki la dʼe̩ne̩ ki anʼumolo wa ñwu mi. Oñ i lewatu abu kʼene̩ le anʼumolo, o̩wo̩ Jihofa lewa abʼowñ ma."
2KI,3,16,"Oñ i kakini, Abu ki Jihofa aka de̩ kakini, Me̩ che kʼo̩go̩-i ki chʼe̩ko̩ ñw uta, uta."
2KI,3,17,"Todu abu ki Jihofa aka de̩ kakini, Ame̩ ñʼali afu n, me̩ lañʼali omi ojale n; o̩go̩-i muda ako̩ ñw omi, oñ ame̩ añmo̩ tʼame̩ tʼame̩wñ ukpa-me̩ tʼame̩la abe̩re̩me̩le̩-me̩."
2KI,3,18,E̩wñ kʼa ka-i la chʼe̩wñ fuye̩e̩ eju Jihofa ta; i año̩ ko abo Moab le̩ jʼef o̩wo̩-me̩ ge̩.
2KI,3,19,"Tak ame̩ ki gwo ewo du ki nʼaku kpai ewo o̩me̩me̩le̩ du da, me̩ ki la lʼoli o̩me̩me̩le̩ du wane̩, me̩ ki kʼe̩bi e̩bi omi du re, me̩ ki lañʼakʼokuta nyʼe̩bu e̩bu ane̩ ki nyo̩ du ku me̩ kpʼo̩ bie̩."
2KI,3,20,"Oñ i lewatu odudu-wñ, dabe̩ne̩ kʼiko ku ma kʼe̩wñ ele wa odudu le̩, e̩ la go, omi nacha kwʼo̩na Ido̩m le̩ awa, oñ ane̩ o̩mo̩ chaka chʼomiofo."
2KI,3,21,"Oñ e̩gba kʼabo Moab chaka gbo̩ ka kʼamonu le̩ wa akʼogu bʼuma, ma kʼo̩la-ma jeju, owñ chʼe̩ne̩ du kʼo̩do̩-wñ bʼe̩wñ ogu eko nyʼo̩la jo̩, gbogbo tʼabogijo, oñ ma kwodago jo̩ alo̩me̩ ane̩ma."
2KI,3,22,"Tak u ma takpa kwane̩ odudu, oñ olu nafu bʼomi le̩ ma. Tak abo Moab fʼomi ki me̩ru ma li kʼi la kpa dab e̩bie̩."
2KI,3,23,"Oñ ma kakini, E̩bie̩ de̩; amonu le̩ kobʼo̩lama me̩, e̩ne̩ne̩ne̩ne̩ la fʼekeji-wñ kpa de̩. Fa-i abo Moab, a alo kʼa jʼakpa ke!"
2KI,3,24,"Ama e̩gba ku ma lewa uru abo Israe̩l, abo Israe̩l kwane̩ agwo abo Moab da, oñ ma ra rʼuma o̩gba; taku ma nyʼo̩gba alo toj ane̩ le̩ agwo abo Moab da jane̩."
2KI,3,25,"Ma la guʼewo ewo-ma lo̩; oñ e̩ne̩ne̩ne̩ne̩-ma dʼokuta-wñ rikpolo tʼe̩bu e̩bu ane̩ ki nyo̩ okoke, oñ ma konyʼu e̩ko̩-wñ. Ma la fʼe̩bi omiofo chaka kare, oñ ma fʼoli-wñ o̩me̩me̩le̩ du lo̩, gbogbo tak okuta ku ma to̩no̩ kibo̩ chʼefu Kir-hare̩se̩t kate; ama abo inata donyʼewo le̩ daka, oñ ma fʼu gwoda."
2KI,3,26,"Tak e̩gba kʼonu Moab li ka kʼogu kpuna tʼowñ le, i mʼaboke̩le̩ oli me̩gwe̩le̩ ku ma nʼo̩be̩chageli ko le bʼowñ, kʼi chʼe̩do̩ kpulu gu ef uma du anyʼugbo onu Ido̩m; ma muda neke che n."
2KI,3,27,"Tak i mʼo̩ma-wñ ogijo kʼi dʼukpe̩ kʼi jʼo̩fe̩ koji-wñ du, oñ i mʼu du chʼiche̩bo̩ e̩gujo oj o̩do̩ o̩mo̩. Oñ uwe̩do̩ inaina mutajo bʼabo Israe̩l oji ma; taku ma kwo bʼo̩ te̩, oñ ma mudabi tʼane̩-ma."
2KI,4,1,"Oñ onobule̩ʼka kʼi dʼef amo̩ya amo̩ma amakache̩ raku nyʼE̩laisha O̩la kakini, O̩ma-we̩, o̩ko̩-mi, leku me̩; uwe̩ la chema kʼadu-we̩-i railo Jihofa, oñ e̩ne̩ kʼi nʼo̩ o̩me̩ lewa kʼi kʼamo̩ma-mi meji chadu."
2KI,4,2,"Tak E̩laisha ka ñw u kakini, Abʼu nache ñw e̩, ka ñwu mi, e̩wñ e̩ ne̩ ef unyi-we̩? Oñ i kakini, Adu-we̩ onobule̩-i nʼe̩wñ du ef unyi-wñ n, chai uli ekpoʼka."
2KI,4,3,"Tak i kakini, Lo, kʼe̩ nyʼo̩do̩da ame̩ e̩wñ eku ugbo amekeji-we̩, e̩wñ eku kʼef uwñ te̩ ofo; e-kʼe̩ me̩ kʼi de̩ ke̩ n."
2KI,4,4,"Tak uwe̩ ki nyʼejefu kʼe̩ fʼo̩na re nyʼo̩la-we̩ kpai amo̩ma-we̩, kʼe̩ chi nyʼe̩wñ eku le̩ chaka; e-kʼi ko̩ e̩ mʼu du gugu iba."
2KI,4,5,"Abe̩le̩ i kwʼugbo-wñ le, oñ i fʼo̩na re nyʼo̩la-wñ kpai amo̩ma-wñ; oñ ma kʼe̩wñ eku le̩ wʼugbo-wñ, tak i nachi nyʼu."
2KI,4,6,"Oñ i lewatu, e̩gba kʼe̩wñ eku le̩ che̩ko̩ chaka, i ka ñw o̩ma-wñ kakini, E̩ dʼe̩wñ eku wa ta. Tak i ka ñw u kakini, E̩wñ eku du bo̩ n. Tak ekpo le̩ muda."
2KI,4,7,"Tak i lewa ka ñw e̩ne̩ O̩jo̩ le̩. Oñ i kakini, Lo, kʼe̩ mʼekpo le̩ ko ta, kʼe̩ fʼo̩me̩-we̩ ra, kʼuwe̩ kpai amo̩ma-we̩ ki nʼe̩bo̩bo̩-wñ chʼeku o̩la-me̩."
2KI,4,8,"Oñ i lewatʼo̩jo̩ʼka kʼE̩laisha lale nyi Shune̩m, ugbo kʼanana onobule̩ʼka de̩; oñ i kutʼo̩ kʼi jʼuje̩wñ. Abe̩le̩ i la de̩, e̩gba du kʼi alale, i ana nyʼo̩mo̩ kʼi jʼuje̩wñ."
2KI,4,9,"Oñ onobule̩ le̩ ka ñw o̩ko̩-wñ kakini, Go ta, u cheli kʼe̩ne̩-i chʼe̩ne̩ O̩jo̩ kiafo̩, kʼi alale gu emi du e̩gba du."
2KI,4,10,"Agba, a ki fʼunyi kekeleʼka ko̩ oj o̩do̩-i; kʼa kʼate̩ kpʼitebulu kpʼe̩wñ ugugu, kpʼagege jʼo̩mo̩ ñw u; tak i awatu e̩gba kʼi lewʼugbo wa, i ana nyʼo̩mo̩."
2KI,4,11,"Oñ i lewatʼo̩jo̩ʼka, kʼi lewʼo̩mo̩, i la muna tʼef unyi o̩mo̩, oñ i kwodachi."
2KI,4,12,"Tak i ka ñw Ge̩hezai, imo̩to̩-wñ, kakini, Dʼe̩ne̩ Shune̩m-i wa. Oñʼe̩gba kʼi fʼu do̩ i lewa dago o̩gba-wñ."
2KI,4,13,"Oñ i ka ñw adu-wñ kakini, Ka ñw onobule̩-i, kakini, Go uwe̩ te̩tadibete̩ wa kʼe̩ chʼakanya e̩wñ-i du; e̩wñ a ache todu we̩ ke? Uwe̩ neku kʼa kʼo̩la-we̩ ñw onu? abe̩k onu ogu? Tak i dohi kakini, Ef abo-mi onugo u gugu-i."
2KI,4,14,"Oñ i kakini, Mak e̩wñ a ache ñw u ke? Taku Ge̩hezai dohi kakini, Ochochi, i nʼo̩ma e̩ne̩ke̩le̩ n, oko-wñ la chʼogijo."
2KI,4,15,"Oñ i kakini, Dʼo̩ wa. Oñ e̩gba kʼi fʼu do̩, onobule̩ le̩ wa dago alugbana."
2KI,4,16,"Tak E̩laisha kakini, Iko e̩gba-i o̩do̩ omune̩ uwe̩ agba o̩ma e̩ne̩ke̩le̩ mʼe̩do̩. Tak i kakini, O̩da, odu-mi, uwe̩ e̩ne̩ O̩jo̩, uwe̩ ki rʼadu-we̩ onobule̩-i olemi n."
2KI,4,17,"Tak onobule̩ le̩ fʼefu nyo̩, oñ e̩gba kʼo̩do̩-wñ muda ko iko le̩ i fʼo̩ma e̩ne̩ke̩le̩ bi alu kʼE̩laisha ka ñw u."
2KI,4,18,"Tak e̩gba kʼo̩ma le̩ chane̩ echʼo̩kone̩ alo, i lewa tʼo̩jo̩ʼka, i dufu nyʼugbo ata-wñ ugbo abo ku ma kpʼo̩ka."
2KI,4,19,"Oñ i ka ñw ata-wñ kakini, Oji-mi, oji-mi! Tak i ka ñw e̩nuko̩lo̩-wñ kakini, Mʼu du nyʼugbo iye-wñ."
2KI,4,20,"Tak e̩gba kʼi mʼu du kʼi la du wa ñw iye-wñ, i nʼe̩re̩ iye-wñ gbogbo wʼolu woji tak i leku."
2KI,4,21,"Tak i mute̩gu amʼu du dachi oj ate̩ e̩ne̩ O̩jo̩ le̩, oñ i fʼo̩na re nyʼu, tak i le dufu."
2KI,4,22,"Tak i nʼomu dala dʼo̩ko̩-wñ kakini, Agba, e̩ je̩ ñw e̩nuko̩lo̩ʼka ki lewʼugbo mi, kpʼo̩ke̩ke̩te̩ʼka, kʼomi ki fule nyʼugbo e̩ne̩ O̩jo̩ le̩, kʼu dabi wa."
2KI,4,23,"Tak i kakini, E̩wñ chi kʼuwe̩ anyʼugbo-wñ eñini? Ochu ne etito̩ n, i la chʼo̩jo̩ uñmi de̩ n. Tak i kakini, I ra ke."
2KI,4,24,"Tak i dʼofidi nʼubi o̩ke̩ke̩te̩, oñ i ka ñw e̩nuko̩lo̩-wñ kakini, Kanyi kʼa lo; ule̩-wñ ki bulo̩ ñwu mi n, chai e̩gba kʼu ka ñw e̩."
2KI,4,25,"Abe̩le̩ i le, oñ i lewʼugbo e̩ne̩ O̩jo̩ uwo Karme̩l."
2KI,4,26,"agba, fule ledʼo ta, kʼe̩ la ka ñw u kakini, O̩lafia i che? O̩ko̩-we̩ chʼo̩lafia? O̩ma-we̩ le̩ chʼo̩lafia? Oñ i dohi kakini, O̩lafia i che."
2KI,4,27,"Tak e̩gba kʼi lewʼugbo e̩ne̩ O̩jo̩ ugbo uwo le̩, i gwo̩nyʼe̩re̩-wñ. Taku Ge̩hezai te̩wa kʼi kʼe̩ e̩che̩ wubi; ama e̩ne̩ O̩jo̩ le̩ kakini, Tʼowñ no̩; todu e̩do̩-wñ chʼe̩kpa; Jihofa la dʼoji-wñ maja ñwu mi, i la ka ñwu mi n."
2KI,4,28,"Tak onobule̩ le̩ kakini, Omi bi o̩ma e̩ne̩ke̩le̩ ugbo odu-mi? U kakini, e̩ ki rʼumi olemi n in?"
2KI,4,29,"Tak i ka ñwu Ge̩hezai kakini, Mʼukpo-we̩ ko̩ jʼiñmi, e̩ la mʼo̩kpa-mi du nʼo̩wo̩-we̩, kʼe̩ lo we̩; iche̩wñ kʼuwe̩ kpai e̩ne̩ du de, e̩ ki gwʼo̩ n; i la che̩wñ kʼone̩ gwʼe̩, e̩ ki je̩ n; tak e̩ mʼo̩kpa-mi du nʼeju o̩ma le̩."
2KI,4,30,"Tak iye o̩ma le̩ kakini, Oji Jihofa, kpai oji onugo-we̩ ge̩, nakwo bʼe̩ te̩ n. Tak i kwane̩, oñ i tʼonobule̩ le̩ ubi."
2KI,4,31,"Taku Ge̩hezai dʼo̩gba ma, oñ i mʼo̩kpa du nʼeju imo̩to̩ le̩; i muda nʼuko̩la n, i la nyʼeti n. Todule̩ i mudabi aledʼo, oñ i ka ñwu kakini, O̩ma le̩ jʼolu ta n."
2KI,4,32,"Tak e̩gba kʼE̩laisha lewʼef unyi le̩, go, o̩ma le̩ leku te̩, oñ i dachi oj ate̩ e-wñ."
2KI,4,33,"Todule̩ i nyʼejefu, oñ i fʼo̩na re nyʼo̩la-wñ kpʼimo̩to̩ le̩, oñ i narodubo̩ Jihofa."
2KI,4,34,"Tak i mute̩gu adachi bʼo̩ma le̩ ma, oñ i dʼalu-wñ kad alu e-wñ, eju-wñ la kado eju e-wñ, o̩wo̩-wñ la bʼo̩wo̩-wñ ma; i la fʼo̩la-wñ nadala bʼo ma; tak año̩la imo̩to̩ le̩ chane̩ ekpuna waa."
2KI,4,35,"Tak i mudabi, i lelo lewa ef unyi le̩ onuʼka; tak i mute̩gu anʼo̩la-wñ dala bʼo ma; oñ imo̩to̩ le̩ tʼachifo onu mebie, imo̩to̩ le̩ mʼeju chi."
2KI,4,36,"Tak i do̩ Ge̩hezai kakini, Dʼe̩ne̩ Shune̩m le̩ wa. Abe̩le̩ i fʼu do̩. Tak e̩gba kʼi mugudu wʼejefu ugbo-wñ, i kakini, Mʼo̩ma-we̩ e̩ne̩ke̩le̩-i du."
2KI,4,37,"Tak i nyʼejefu, oñ i lewane̩ e̩re̩-wñ, oñ i dojikane̩; tak i mʼo̩ma-wñ e̩ne̩ke̩le̩ du, oñ i ledufu."
2KI,4,38,"Tak E̩laisha ño̩ lewa Gilgal ge̩. Oñ ebi chane̩ ekpa ojane̩ le̩; amo̩ma amakache̩ la gugu jʼo̩gba-wñ; tak i ka ñw e̩nuko̩lo̩-wñ kakini, Mʼucha lile le̩ du gu una, kʼe̩ hi e̩gwa tod amo̩ma amakache̩-i."
2KI,4,39,"Tak e̩ne̩ʼka le̩ tʼoko adʼe̩wñ ido̩ro̩ wa, i la fʼikeliʼka li oko o̩mo̩, oñ i kʼe̩ro ikeli efoko le̩ nyʼef ukpo-wñ e̩ko̩ tak i lewa fʼu ko̩da nyʼucha o̩je̩; todu ma ma e̩wñ kʼi che n."
2KI,4,40,"Abe̩le̩ ma mʼu ko dajo̩ kʼaboke̩le̩ le̩ ki je̩. Oñ i lewatʼabu ku ma jo̩ ajuje̩wñ le̩, kʼama kwa kakini, O uwe̩ e̩ne̩ O̩jo̩-i, uku dʼef ucha-i. Ma la neke je̩ n."
2KI,4,41,"Ama i kakini, Me̩ dʼomu e̩wñ e̩yo̩ wa. Tak i mʼu du danyʼucha le̩; oñ i kakini, Me̩ mʼu ko dajo̩ kʼabo-i ki je̩. E̩wñ bie̩ne̩ du la dʼef ucha le̩ ge̩ n."
2KI,4,42,"Tak e̩ne̩ʼka kwo Beal-shalisha wa, oñ i kʼuje̩wñ ejo̩ga wa ñw e̩ne̩ O̩jo̩ le̩, odukulu uje̩wñ barli chʼogu, kpai akakpa emimi ef ikpa-wñ. Tak i kakini, Mʼu ko ñw abo-i ku ma je̩."
2KI,4,43,"Tak e̩ne̩ ki achʼe̩wñ ñw u kakini, E̩wñ? Nakʼe̩wñ-i jʼo̩gba aboke̩le̩ ogume̩lu-i? Ama i kakini, Mʼu ko ñw abo-i ku ma je̩; todu abu ki Jihofa aka de̩ kakini, Ma aje̩ kʼi aku uma bo̩."
2KI,4,44,"Abe̩le̩ i mʼu ko gugu o̩gba-ma, oñ ma je̩, ma la tʼe̩bo̩bo̩-wñ no̩, teju o̩la ki Jihofa ka le̩."
2KI,5,1,"Neaman, onu abogu onu Siria, la chʼe̩ne̩ lile eju odu-wñ, i la chenʼojima, ukpe̩ ki Jihofa fʼabo Siria jadu lʼo̩wo̩-wñ. I laño̩ chʼagbiti ki de̩ kpa-ka, i muda chʼe̩ne̩ o̩ga ikpemute."
2KI,5,2,"Oñ abo Siria ledufu udala udala e̩gba le̩ me̩, ma la fʼimo̩to̩ onobule̩ kekeleʼka mu kwʼane̩ Israe̩l wa; owñ la dʼo̩wo̩ o̩ya Neaman."
2KI,5,3,"Oñ i ka ñw odu-wñ onobule̩ kakini, O odu-mi, ma dʼugbo akache̩ kʼi de̩ Samaria, i ma fʼo̩ga ikpemute-wñ chekpa."
2KI,5,4,"Taku Neaman nyʼejefu, oñ i ka ñw odu-wñ kakini, Abe̩i, abe̩i oñ imo̩to̩ onobule̩ kʼi kwʼane̩ Israe̩l ka-i."
2KI,5,5,"Tak onu Siria kakini, Lo, kʼu nadʼo̩takada kpʼuche̩ rʼonu Israe̩l."
2KI,5,6,"Tak i mʼo̩takada le̩ du wa ñw onu Israe̩l, o̩takada le̩ kakini, E̩gba kʼo̩takada-i lewʼugbo we̩, go, u fu Neaman, o̩ma-mi, kpe̩ wʼugbo we̩, kʼuwe̩ ki fʼo̩ga ikpemute-wñ che."
2KI,5,7,"Oñ i lewatu e̩gba kʼonu Israe̩l fʼo̩kalatu o̩takada le̩ che, i fʼukpo-wñ fana, oñ i kakini, Omi chʼO̩jo̩? ku nakpʼone̩ kʼu nadabi dʼu daji? tak e̩ne̩-i akpʼone̩ wʼugbo mi kʼu fʼo̩ga ikpemute-wñ chekpa? Nagbo̩ko̩bʼume̩, me̩ dibetʼo̩ ku me̩ li alu kʼi atene aida-mi."
2KI,5,8,"Oñ i lewatu e̩gba kʼE̩laisha, e̩ne̩ O̩jo̩ le̩, gbo̩ ka kʼonu Israe̩l fʼe̩wñ o̩la-wñ fana, i fʼuche̩ kpe̩ nyʼugbo onu kakini, E̩wñ chi kʼe̩ fʼe̩wñ o̩la-we̩ fana? Je̩ ñw u wʼugbo mi, tak i ama ka kʼakache̩ dʼIsrae̩l."
2KI,5,9,"Abe̩le̩ Neaman lewa kpai amanya-wñ kpai o̩kogu o̩kogu-wñ, oñ i kwodago alugbana unyi E̩laisha."
2KI,5,10,"Tak E̩laisha fʼonuche̩ kpe̩ nyʼugbo-wñ kakini, Lo, kʼe̩ gwo̩la ef aji Jo̩rdan onu mebie, tak o̩re̩la-we̩ adabiwa ñw e̩ oñ o̩la-we̩ afe̩."
2KI,5,11,"Neaman muda we̩do̩, i la kwʼo̩mo̩ le, i kakini, Omi do̩ kʼi adufu wʼugbo mi tila, kʼi dago akwadʼodu Jihofa O̩jo̩-wñ, kʼi la adʼo̩wo̩ che fe̩fe̩fe̩le̩ lale oji ugbo kʼo̩ga-mi de̩ kʼi la fʼo̩ga ikpemute-i chekpa."
2KI,5,12,"Abana kpai Farpar, aji Damaskus le̩, nyo̩ tʼomi Israe̩l du le n? I nʼugbo kʼu nagwʼo̩la ef e-le̩ kʼo̩la-mi afe̩ n? Tak i murida ke̩do̩fulu alo."
2KI,5,13,"Tak abuko̩lo̩-wñ te̩me̩rʼu, oñ ma ko̩la ñw u kakini, Ata-mi, iche̩wñ kʼakache̩ le̩ ma ka ñw e̩ kʼe̩ che e̩wñ lileʼka, uwe̩ ma che n? I chʼe-i me̩ tule nana n? Abu kʼi ka ñw e̩ kakini, Fʼo̩la gwe̩ kʼe̩ fe̩ n?"
2KI,5,14,"Tak i gwo̩ru nyʼo̩mo̩ oñ i dʼo̩la-wñ tunyu Jo̩rdan onu mebie, alu kʼe̩ne̩ O̩jo̩ le̩ ka; tak o̩re̩la-wñ mudabi dabe̩ne̩ kʼo̩re̩la imo̩to̩ okolobia, oñ o̩la-wñ fe̩."
2KI,5,15,"Tak i mudabi tʼugbo e̩ne̩ O̩jo̩ le̩, owñ kpai abo-wñ chaka, oñ i lewa dago o̩gba-wñ; tak i kakini, E̩ go ta, u chema ka kʼO̩jo̩ du dʼile̩-i n chai oj ane̩ Israe̩l. Todule̩ nagbo̩ko̩bʼe̩ kʼe̩ gba e̩wñ eleʼka kwʼo̩wo̩ adu-we̩-i fai."
2KI,5,16,"Ama i kakini, Oji Jihofa e-kʼu dago o̩gba-wñ-i, nagbʼe-du n. Oñ i kutʼo̩ kʼi gba; i muda ko̩."
2KI,5,17,"Taku Neaman kakini, E̩ ma chaka je̩ abe̩le̩ n, nagbo̩ko̩bʼe̩ kʼe̩ je̩ ñwu ma bʼane̩ oj adu imiulu meji ñw adu-we̩-i todu akwʼe̩gba-i adu-we̩-i akʼe̩wñ iche̩bo̩ e̩gujo abe̩k e̩wñ iche̩bo̩ du ñw amo̩jo̩ omune̩ n, chai Jihofa nako ñw u."
2KI,5,18,"Ef e̩wñ-i Jihofa ki du ba ñw adu-we̩-i: e̩gba kʼodu-mi anyʼef unyi Rimo̩n kʼi dojikane̩ o̩mo̩, kʼi alo̩ nʼo̩wo̩-mi, kʼu la adojikane̩ ef unyi Rimo̩n e̩gba kʼu nadojikane̩ ef unyi Rimo̩n le̩, Jihofa ki dʼe-le̩ ba ñw adu-we̩-i."
2KI,5,19,"Tak i ka ñw u kakini, Lo kpai ure̩do̩."
2KI,5,20,"Ama Ge̩hezai, imo̩to̩ E̩laisha e̩ne̩ O̩jo̩ le̩, kakini, Go, odu-mi bʼo̩wo̩ lo̩ ñwu Neaman e̩ne̩ Siria le̩, abu kʼi ma gba e̩wñ kʼi ne̩ wa te̩ o̩wo̩-wñ n. Oji Jihofa nara nʼo, kʼu nagbʼe̩wñ ugbo-wñ."
2KI,5,21,"Abe̩le̩ Ge̩hezai rano Neaman. Tak e̩gba ki Neaman li ka kʼe̩ne̩ʼka afule tʼo̩ ubi, i mudachi tane̩ bʼef o̩kogu-wñ te̩ kʼi ledʼo, oñ i kakini, O̩lafia i che?"
2KI,5,22,"Tak i ka ñw u kakini, O̩lafia i che. Odu-mi kpe̩ mi wa kakini, Go, faifai abokolobia meji ku ma chʼamo̩ma amakache̩ kwʼoj ane̩ uwo e-Ifraim wʼugbo mi; agba, e̩ mʼitale̩nt ajifaʼka du ñwu ma, kpai e̩wñ o̩la anyimuda meji ge̩."
2KI,5,23,"Taku Neaman kakini, I ki nyʼuwe̩ eju kʼe̩ gbʼitale̩nt meji. Oñ i kutʼo̩, tak i mʼajifa itale̩nt meji ji nyʼakpulu meji, manyʼe̩wñ o̩la anyimuda meji, oñ i mʼu ko nʼamadu-wñ meji ika; tak ama nʼe̩ tʼo̩gba-wñ alo̩."
2KI,5,24,"Oñ e̩gba kʼi lewa e̩re̩ uwo, i mʼu gba bʼuma o̩wo̩ te̩, oñ i mʼu ko jʼef unyi; tak i je̩ ñw aboke̩le̩ le̩ mudabi le, oñ ma le ma."
2KI,5,25,"Owñ muda le tʼejefu adago o̩gba odu-wñ. Tak E̩laisha ka ñw u kakini, Ugbo e̩ kwo, Ge̩hezai? Oñ i kakini, Imo̩to̩-we̩-i nyʼugbo du n."
2KI,5,26,"Tak i ka ñw u kakini, E̩do̩-mi lebʼuwe̩ e̩gba kʼe̩ne̩ le̩ murida bʼo̩kogu-wñ te̩ aledʼuwe̩ n? Iko ku ma agba o̩ko̩ de̩? Iko ku ma agba e̩wñ o̩la kpʼuche̩ o̩lif kpʼuche̩ achiwebe̩te̩ma, kpʼame̩wño̩re̩ egini kpʼamokuno̩ kpʼamadu aboke̩le̩ kpʼamadu abobule̩ le̩ de̩?"
2KI,5,27,"Todule̩ ikpemute Neaman le̩ amanyʼuwe̩ o̩la, kpai ugbe̩-we̩ ogbegbele̩. Tak i mud e̩ne̩ o̩ga ikpemute efufu dabu sno kwʼo̩gba-wñ le."
2KI,6,1,"Tak amo̩ma amakache̩ ka ñw E̩laisha kakini, Go ta, ugbo kʼa gugu o̩gba-we̩-i chʼe̩kpama tʼuwa le."
2KI,6,2,"A agbo̩ko̩bʼe̩, kʼe̩ je̩ ñw a nyʼo̩la Jo̩rdan kʼe̩ne̩ne̩ne̩ne̩-wa ki namʼigbo oli du kwʼo̩mo̩, kʼa fʼuña che ñw o̩la-wa o̩mo̩ ugbo kʼa gugu. Tak i dohi kakini, Me̩ lo ke."
2KI,6,3,"Tak e̩neʼka kakini, I ki nyʼuwe̩ eju kʼe̩ lebʼamadu-we̩, o̩ko̩ nagba bʼuwe̩-i. Tak i dohi kakini, Nale."
2KI,6,4,"Abe̩le̩ i le bʼuma. Tak e̩gba ku ma lewa Jo̩rdan, ma kwodʼoli."
2KI,6,5,"Tak abu kʼe̩ne̩ʼka alo̩ igbo oli, e̩yo̩ o̩kanyi mukpe tef omi; tak i kwa kakini, Atogwo, odu-mi, ebi ma bi-i."
2KI,6,6,"Tak e̩ne̩ O̩jo̩ le̩ kakini, Ugbo i kpe tʼo? Oñ i dʼo̩mo̩ ñʼo̩. Tak i mʼe̩to̩ oliʼka da, i la mʼu du ro̩ tef uwñ o̩mo̩, oñ i je̩ ñw ebije le̩ mutu nʼejʼomi."
2KI,6,7,"Tak i kakini, Mʼu du ke. Abe̩le̩ i fʼo̩wo̩-wñ nadala amʼu du."
2KI,6,8,"Iko le̩ onu Siria ajogu kpai abo Israe̩l; oñ i nalʼo̩la kpai abuko̩lo̩-wñ, kakini, Ugbo abe̩i, ugbo abe̩i oñ uru-mi ade̩."
2KI,6,9,"Tak e̩ne̩ O̩jo̩ le̩ fʼuche̩ kpe̩rʼonu Israe̩l kakini, Nago̩, kʼe̩ we ele gu ugbo abe̩i du; todu abo Siria mugwo̩ru wʼo̩mo̩ me̩."
2KI,6,10,"Tak onu Israe̩l fʼone̩ kpe̩ nyʼugbo kʼe̩ne̩ O̩jo̩ le̩ ka ñw u, owñ chʼugbo kʼi juka ñw u le̩; oñ i fʼo̩la-wñ jadu o̩mo̩, i chʼonuʼka kpai onu meji kate n."
2KI,6,11,"Tak e̩do̩ onu Siria achʼo giligili tabale tod e̩wñ le̩; oñ i fʼabuko̩lo̩-wñ do̩ wa, i la ka ñwu ma kakini, Ame̩ aje̩ dʼe̩ne̩ kʼi dʼef uwa le̩ kʼi chʼe̩ne̩ onu Israe̩l ña mi n?"
2KI,6,12,"Tak e̩nuko̩lo̩-wñ oka kakini, O̩da, odu-mi, O onu, chai E̩laisha akache̩ kʼi dʼane̩ Israe̩l aka ñw onu Israe̩l o̩la kuwe̩ aka ef unyi olu-we̩."
2KI,6,13,"Tak i kakini, Me̩ lo ku me̩ tejane̩ ugbo kʼi de̩, kʼomi ki kpʼone̩ nyʼo̩mo̩ amʼu du wa. Taku ma ka ñw u kakini, Go, i de̩ Dotan."
2KI,6,14,Todule̩ i mʼamanya kpʼo̩kogu kpʼabogu wewe ko kpuche̩ nyʼo̩mo̩; oñ ma lewa odu adonyʼewo le̩ daka.
2KI,6,15,"Tak e̩gba kʼe̩ne̩ ki ache e̩wñ ñw e̩ne̩ O̩jo̩ le̩ takpa kwane̩ dufu odudu, go, abogu kpai amanya kpai o̩kogu wewe donyʼewo daka. Tak e̩ne̩ ki ache e̩wñ ñw u le̩ ka ñw u kakini, Atogwo, odu-mi! Ab a ache?"
2KI,6,16,"Tak i dohi kakini, E̩ ki railo n; todu abo ku ma jʼugbo wa wewe tʼabo ku ma jʼugbo ma le."
2KI,6,17,"Tak E̩laisha chadua oñ i kakini, Narodubʼe̩, Jihofa, kʼe̩ mʼeju-wñ chi, kʼi gane̩. Taki Jihofa mʼeju okolobia le̩ chi; oñ i gane̩: me̩ la go, oj uwo le̩ che̩ko̩ ñw amanya kpai okogu e-una adonyʼE̩laisha daka."
2KI,6,18,"Tak e̩gba ku ma gwo̩ru wʼugbo-wñ, E̩laisha rodubo̩ Jihofa, oñ i kakini, Narodubʼe̩ kʼe̩ fʼabo-i eju chubi. Tak i fʼuma eju kpo̩fo̩ teju alu kʼo̩la E̩laisha ka."
2KI,6,19,"Tak E̩laisha ka ñwu ma kakini, I chʼo̩na le̩ de̩n, emi la chʼewo le̩ n; me̩ tʼumi ubi, kʼu ne̩ me̩ nyʼugbo e̩ne̩ ku me̩ tene le̩. Oñ i ne̩ ma nyi Samaria."
2KI,6,20,"Oñ i lewatu e̩gba ku ma lewa Samaria, E̩laisha kakini, Jihofa, mʼeju abo-i chi kʼama ki gane̩. Taki Jihofa mʼeju-ma chi, oñ ma kwogane̩; me̩ la go, ma jʼalumeji Samaria."
2KI,6,21,"Tak e̩gba kʼi fʼuma li onu Israe̩l ka ñw E̩laisha kakini, Ata-mi, u kpa ma? U kpa ma?"
2KI,6,22,"Tak i dohi kakini, Uwe̩ ki kpa ma n; abo kʼe̩ nʼugbada-we̩ kpai o̩o̩do̩-we̩ mu ma, e̩ ñʼakpa ma ge̩? kʼuje̩wñ kpai omi jo̩ ñwu ma, ku ma je̩ ku ma ñmo̩ kʼama ki nyʼugbo odu-ma."
2KI,6,23,"Tak i fʼuje̩wñ hi ñwu ma nana; oñ e̩gba ku ma fʼe̩wñ je̩ ku ma la ño̩ fʼomi ñmo̩, i je̩ ñwu ma kwʼo̩mo̩ le, oñ ma le tʼugbo odu-ma. Tak abo udala udala Siria ma ño̩ wʼoj ane̩ Israe̩l ge̩ n."
2KI,6,24,"Oñ i lewatu anubi le̩, ku Be̩n-hedad, onu Siria, fʼabogu-wñ do̩ jeju chaka, oñ i mute̩gu nyʼakpala nyu Samaria."
2KI,6,25,"Ukpo̩ta inaina la dʼane̩ Samaria akpa; me̩ la go, ma kpala nyʼu gbogbo taku ma chane̩ eta oji o̩ke̩ke̩te̩ o̩ko̩ ajifa o̩gbo̩ me̩le̩, o̩ko̩ echu o̩ke̩te̩be̩ e̩kʼo̩wo̩ meji abe̩k e̩ta chʼajifa me̩lu."
2KI,6,26,"Oñ abu kʼonu Israe̩l alale oj aku, onobule̩ʼka kwa dʼo̩ kakini, Te̩ko mi, odu-mi O onu."
2KI,6,27,"Oñ onu kakini, Jihofa ma te̩ko̩ we̩ n, ugbo nanʼe̩wñ kwo kʼu nadu te̩ko we̩? akwʼoj ajita ugwo̩ka, abe̩k akwʼef agu oko̩lo̩ achiwebe̩te̩ma?"
2KI,6,28,"Tak onu ka ñw u kakini, E̩wñ chʼuwe̩? Tak i dohi kakini, Onobule̩-i ka ñwu mi kakini, Dʼo̩ma-we̩ e̩ne̩ke̩le̩ wa, kʼa mʼu du je̩ eñini, tak a aje̩ o̩ma e̩ne̩ke̩le̩ e-mi o̩na."
2KI,6,29,"Abe̩le̩ a fʼo̩ma-mi hi oñ a mʼu du je̩; tak o̩jo̩ñwa-wñ u ka ñw u kakini, Dʼo̩ma-we̩ wa kʼa mʼu du je̩; i la mʼo̩ma e-wñ du maja."
2KI,6,30,"Oñ i lewatu e̩gba kʼonu gbo̩ o̩la onobule̩ le̩ i fʼe̩wñ o̩la-wñ fana (elale i alale oj o̩do̩ le̩); tak amone̩ go, e̩ la go, e̩gbanukpo bo̩ año̩la-wñ ejefu i ma."
2KI,6,31,"Tak i kakini, Iche̩wñ kʼoji E̩laisha, o̩ma Shafat, kad o̩lo̩-wñ gbogbo dʼo̩jo̩ eñini, mak O̩jo̩ ki fʼabe̩le̩ che mi kpʼe-ki tʼabe̩-i le."
2KI,6,32,"E̩laisha muda gugu ef unyi-wñ, abogijo la gugu kpenyʼu. Tak onu fʼe̩ne̩ʼka kpe̩ kwef abo ku ma jʼo̩gba-wñ; ama o̩gba tak onuche̩ le̩ ki wʼugbo-wñ, i ka ñw abogijo kakini, Me̩ go alu kʼo̩ma akpone̩-i fʼone̩ kpe̩ wa kʼi mʼumi oji bu? Me̩ go, e̩gba kʼonuche̩-wñ lewa me̩ fʼona re, ku me̩ nʼolugbana kʼe̩ e̩che̩ ubi: i chʼiche̩ e̩re̩ odu-wñ dʼubi-wñ awa le̩ n?"
2KI,6,33,"Abu kʼi nʼo̩la le̩ aka kpʼama, go, onuche̩ le̩ mugwo̩ru wʼugbo-wñ; oñ i kakini, Me̩ go, e̩wñ bie̩ne̩-i kwʼugbo Jihofa; e̩wñ chi kʼu ñʼakibeno Jihofa gbogbo alo ge̩?"
2KI,7,1,"Tak E̩laisha kakini, Me̩ gbʼo̩la Jihofa: abu ki Jihofa aka de̩ kakini, Dabe̩ne̩ kʼiko-i o̩na ma adʼe̩ñwa omu te̩ke̩ te̩ke̩ ta she̩ke̩l oka, e̩ñwa barli meji la che she̩ke̩l ge̩, alaku Samaria-i."
2KI,7,2,"Tak agboji ogu e-kʼonu lo̩ nʼo o̩wo̩ alule̩ dohi ñw e̩ne̩ O̩jo̩ le̩ kakini, Go, iche̩wñ ki Jihofa ma bi ope ope te̩ efojale, e̩wñ kʼe̩ ka-i ma neke che? Oñ i kakini, Go, uwe̩ aliʼi kpai eju-we̩, e̩ muda aje̩ n."
2KI,7,3,"E̩gbale̩ abo̩ga ikpemute me̩le̩ jʼalaku: oñ ma ka ñw o̩la-ma kakini, E̩wñ chi kʼawa gugu emi gbogbo tak a ku?"
2KI,7,4,"Iche̩wñ kʼa kakini, A mugudu tʼef ewo-i ukpo̩ta la dʼef ewo-i, tak a leku o̩mo̩; i la chʼe̩wñ kʼa jʼemi yo̩o̩ eku a aku kpo̩. Todule̩ me̩ lewa ta, kʼawa ki ñwa chʼef o̩wo̩ abogu Siria-i; iche̩wñ ku ma gba wa oji lʼo̩wo̩, mak a adeju; i la che̩wñ ku ma ko wa kpa, eku a aku kate."
2KI,7,5,"Taku ma kwane̩ e̩gba kʼo̩jo̩ adu bulubulu, ku ma nyʼuru abo Siria, go, e̩gba kʼuma lewa nʼuru abo Siria e̩ne̩ du do̩mo̩ n."
2KI,7,6,"Todu Ondu je̩ ñu abogu abo Siria le̩ gbo ekuku o̩kogu o̩kogu, kpai ekuku amanya, owñ chʼekuku abogu hie lile: taku ma ka ñw o̩la-ma kakini, Me̩ go, onu Israe̩l la fʼogu amonu abo He̩t, kpai amonu abo Ijipti la bʼuwa ma."
2KI,7,7,"Todule̩ ma kwane̩ rale e̩gba kʼo̩jo̩ adu bulubulu le̩, ma tʼunyabo-ma no̩ kpʼamanya-ma kpʼamo̩ke̩ke̩te̩-ma, owñ chʼuru le̩ chaka alu ki de̩, oñ ma rale tod oji-ma."
2KI,7,8,"Tak e̩gba kʼaboga ikpemute le̩ lewa nʼuru le̩, ma le tʼef unyaboʼka, ma la fʼe̩wñ je̩ ma la ñmo̩, taku ma kʼajifa kwʼo̩mo̩ kpʼo̩jamalia kpʼe̩wñ o̩la, oñ ma mʼu ko maja; taku ma mu dabi, oñ ma mugudu tʼef unyabo omune̩, oñ ma mʼe̩wñ ko kwʼo̩mo̩ ge̩, ma laño̩ mʼu ko wa maja."
2KI,7,9,"Taku ma ka ñw o̩la-ma kakini, E-kʼa che-i nyo̩ no. Eñini chʼo̩jo̩ uche̩ e̩nyo̩, a la achʼechi jʼemi; iche̩wñ kʼa che̩du gbogbo ñw o̩jo̩, e̩bie̩ne̩-wa-i adu wa ofe dufu; todule̩ me̩ lewa ta, kʼa nyʼaka ñw abo unyi onu."
2KI,7,10,"Abe̩le̩ ma lewa nʼomudala do̩ amadaku ewo le̩; oñ ma ka ñwu ma kakini, Awa lewa uru abo Siria le̩, me̩ la go, e̩ne̩ du do̩mo̩ n, a la gbe̩gbʼomuko̩la e̩ne̩ du n, chai amanya ki ro jo̩, kpai amo̩ke̩ke̩te̩ ki ro jo̩ ge̩, kpai unyabo unyabo-ma alu ki de̩."
2KI,7,11,Tak amadaku le̩ nomudala ado̩ abo unyi onu ku ma jʼejefu.
2KI,7,12,"Tak onu kwane̩ odu le̩, oñ i ka ñw abuko̩lo̩-wñ kakini, Naka e̩wñ kʼabo Siria che wa ñwu me̩. Ama chema kʼebi akpa wa; todule̩ ma kwef uru-ma dufu ku ma maja oko; ma kakini, E̩gba ku ma kwef ewo le̩ dufu, a fʼuma mu udeju udeju tak a nyʼef ewo."
2KI,7,13,"Tak e̩nuko̩lo̩-wñ oka dohi kakini, Nagbo̩ko̩bʼe̩, kʼe̩ je̩ ñw abo iche̩ka ki mʼanya me̩lu ki bo̩ jʼewo-i ko, go, ama adʼalu kʼuwewe abo Israe̩l ki bo̩ ef uwñ de̩; cho̩kpo̩ni, go, ma adab uwewe abo Israe̩l kʼoji-ma lenyo̩ le̩; kʼe̩ je̩ ñw a kpʼonuche̩ nyʼago."
2KI,7,14,"Abe̩le̩ma mʼo̩kane̩ ogu meji ko manyʼamanya; oñ onu fʼuma kpe̩ tʼabogu Siria ubi, i kakini, Me̩ lo ku me̩ go."
2KI,7,15,"Taku ma tʼuma ubi gbogbo wa aji Jo̩rdan; me̩ la go, ej o̩na-wñ chaka che̩ko̩ ñw e̩wñ o̩la kpai e̩wñ eku, kʼunaju-ma je̩ ñw abo Siria ko rinyo̩. Tak amonuche̩-wñ mudabi wa, oñ ma mʼu du ka ñw onu."
2KI,7,16,"Tak amone̩ le̩ ledufu, oñ ma mʼane̩ uru abo Siria le̩ ño̩. Abe̩le̩ ma fʼe̩ñwa emu te̩ke̩te̩ke̩ ta she̩ke̩l oka; e̩ñwa barli meji la che she̩ke̩l ge̩, alu kʼo̩la Jihofa ka le̩."
2KI,7,17,"Onu la dʼo̩da alaku le̩ ede ñw agboji kʼi alo̩ nʼo̩wo̩-wñ le̩; tak amone̩ fʼu te̩ mane̩ alaku o̩mo̩, i la leku alu kʼe̩ne̩ O̩jo̩ ka le̩, owñ chʼe-ki ka e̩gba kʼonu gwo̩ru wʼugbo-wñ le̩."
2KI,7,18,"Oñ i lewatu, alu kʼe̩ne̩ O̩jo̩ le̩ ka ñw onu kakini, E̩ñwa barli meji che she̩ke̩l oka, omu te̩ke̩te̩ke̩ oka laño̩ che she̩ke̩l oka dabe̩ne̩ kʼiko-i o̩na alaku Samaria;"
2KI,7,19,"kʼagboji le̩ dohi ñw e̩ne̩ O̩jo̩ kakini, E̩ la go ta, iche̩wñ ki Jihofa abi ope te̩ ef efojale, e̩wñ le̩ neke che? Tak i kakini, Go, uwe̩ aliʼi kpai eju-we̩, e̩ muda aje̩ n."
2KI,7,20,"Oñ i lewache̩ abe̩le̩ ñw u; todu amone̩ le̩ fʼu te̩mane̩ alaku o̩mo̩, oñ i leku."
2KI,8,1,"E̩laisha la ko̩la ñw onobule̩ e-kʼi dʼo̩ma-wñ e̩ne̩ke̩le̩ daji le̩ kakini, Kwane̩, kʼuwe̩ kpai abunyi-we̩ ki nyʼage̩ne̩ ugbo du kʼame̩ neke ge̩ne̩: todu Jihofa fʼukpo̩ta do̩ wa me̩; oñ i awa bʼane̩-i ma gbogbo nyʼo̩do̩ mebie."
2KI,8,2,"Tak onobule̩ le̩ kwane̩ e̩gbale̩, oñ i che alu kʼe̩ne̩ O̩jo̩ le̩ ka; oñ i le kpai abunyi-wñ. Oñ i kwoge̩ne̩ oj ane̩ abo Filistia o̩do̩ mebie."
2KI,8,3,Oñ i lewatu abu kʼo̩do̩ mebie le̩ jo̩ kʼonobule̩ le̩ mudabi bʼojane̩ Filistia te̩ wa; oñ i dufu kʼi raku nyʼonu o̩la todu unyi-wñ kpai ane̩-wñ.
2KI,8,4,"E̩gbale̩ onu do̩mo̩ ako̩la kpai Ge̩hezai imo̩to̩ e̩ne̩ O̩jo̩ le̩ kakini, Agba, e̩ kʼinabali e̩wñ inaina du kʼE̩laisha che ñwu mi."
2KI,8,5,"Oñ i lewatu abu ki do̩mo̩ aka ñw onu alu kʼi dʼe̩ne̩ ki ku le̩ daji, go, onobule̩ kʼi je̩ ñw o̩ma-wñ e̩ne̩ke̩le̩ kʼi dabi deju, raku nyʼonu o̩la tod unyi-wñ kpai ane̩-wñ. Taku Ge̩he̩zai kakini, Odu-mi, O onu, onobule̩ le̩ de̩, o̩ma-wñ kʼE̩laisha la du daji le̩ de̩ ge̩,"
2KI,8,6,"Tak e̩gba kʼonu tʼonobule̩ le̩ ene, i ka abe̩le̩ ñw u, tale onu dʼonojiʼka ñw u, i kakini, E̩wñ du kʼi ne̩ akwoubi, e̩ ko dabi wa ñw u, kpai e̩ro ane̩-wñ chaka, e-ki ro akwʼo̩jo̩ kʼi tʼane̩ le̩ no̩ gbogbo wʼifai."
2KI,8,7,"Tak E̩laisha lewa Damaskus. Be̩n-hedad onu Siria, la chʼo̩ga; oñ ma ka ñw u kakini, E̩ne̩ O̩jo̩ le̩ lewa emi me̩."
2KI,8,8,"Tak onu ka ñw u Hazae̩l kakini, Kʼe̩wñ ele nyʼo̩wo̩, kʼe̩ ledo e̩ne̩ O̩jo̩ le̩, kʼe̩ tu Jihofa ene lʼugbo-wñ, kakini, Nakwane̩ o̩ga-mi?"
2KI,8,9,"Abe̩le̩ Hazae̩l ledʼowñ, i la nʼe̩wñ ele o̩wo̩ alo, owñ chʼe̩wñ ki nyo̩ du ki de̩ Damaskus, oj adu inyakulumi o̩gbo̩ meji. Tak i lewa dago o̩gba-wñ, oñ i kakini, Be̩n-hedad, o̩ma-we̩ kʼi chʼonu Siria, kpe̩ mi wʼugbo we̩, i kakini, I akwane̩ o̩ga ki de̩?"
2KI,8,10,"Tak E̩laisha ka ñw u kakini, Lo kʼe̩ ka ñw u kakini, O̩ga-we̩ le̩ ata-kpa chuu; i chaka dʼabe̩le̩ Jihofa mudu ña mi ka kʼi aku tila."
2KI,8,11,"Tak i mʼeju korʼe̩ne̩ le̩ chii, gbogbo tak i kwocha-nyo̩: tak e̩ne̩ O̩jo̩ le̩ mutʼaku."
2KI,8,12,"Taku Hazae̩l kakini, E̩wñ chi kʼodu-mi araku-i? Oñ i dohi kakini, Todu u chema e̩bie̩ne̩ kʼuwe̩ ache amo̩ma Israe̩l; uwe̩ agu aku aku-ma jo, uwe̩ la anʼo̩be̩chageli kpa abokolobia-ma, uwe̩ la akʼabo-ma egini jamane̩; uwe̩ laño̩ akpʼabobule̩-ma ki defu efu na."
2KI,8,13,"Taku Hazae̩l kakini, Adu-we̩ ki chʼabia-i, abile kʼi ache e̩wñ ina-i ta? Tak E̩laisha dohi kakini, Jihofa du ña mi kʼuwe̩ ajʼonu Siria."
2KI,8,14,"Tak i kwo bʼE̩laisha te̩, oñ i lewa ugbo odu-wñ; owñ le̩ ka ñw u kakini, Ab E̩laisha ka ñw e̩, oñ i dohi kakini, I ka ñwu mi ka kʼo̩ga-we̩ atakpa chuu."
2KI,8,15,"Oñ i lewatu o̩jo̩ñwa-wñ, i mʼukpo kʼi adu bʼo̩ o̩la ma ko, oñ i mʼu du tunyʼomi tak i fʼu nadala bʼeju-wñ ma, todu kʼi ku; taku Hazae̩l jʼonu koji-wñ."
2KI,8,16,Oñ o̩do̩ e̩ke̩lu ku Joram o̩ma Ehab jʼonu Israe̩l: Jihoshafat la chʼonu Juda e̩gba le̩; Jihoram o̩ma Jiho̩shafat onu Juda chane̩ ejʼonu-wñ.
2KI,8,17,O̩do̩-wñ chʼogue̩gwa nyoke meji e̩gba kʼi chane̩ ejʼonu; i la jʼonu Je̩rusale̩m o̩do̩ me̩jo̩.
2KI,8,18,"Oñ i lule̩ lʼo̩na amonu Israe̩l, alu kʼabo unyi Ehab che; todu i nʼoma Ehab chʼo̩ya-wñ; i la fʼe̩wñ ki bie̩ne̩ eju Jihofa che."
2KI,8,19,"I chaka dʼabe̩le̩ Jihofa jʼakpa abo Juda bie̩ n, todu Defid adu-wñ le̩, alu kʼi katane̩ ñw u ka kʼi adʼagege ñw u tod amo̩ma-wñ e̩gba du."
2KI,8,20,"O̩kpanachi-wñ Ido̩m ko Juda, oñ ma kwojʼonu o̩la-ma."
2KI,8,21,"Taku Joram daba nyi Zair, o̩kʼogu-wñ chaka jʼugbo-wñ; tak i kwane̩ odu, oñ i kpa abo Ido̩m ku ma lʼo daka, kpʼamagboji abo o̩kʼogu; tak amone̩ le̩ ra le tʼunyabo-ma."
2KI,8,22,Abe̩le̩ Ido̩m fʼugbite̩re̩ che ko̩ Juda gbogbo tʼeñini. Tak abo Libna ño̩ ko iko le̩ ge̩.
2KI,8,23,"Uko̩lo̩ ki bo̩ ki Joram che, kpai e̩wñ du kʼi che, inabali-wñ che̩ko̩ rʼef o̩takada Iko E̩wñ Amonu Juda le̩ n?"
2KI,8,24,"Taku Joram cholu manyʼamata-wñ, oñ ma mʼu du ji manyʼamata-wñ ef ewo Defid; tak Ehazaya jʼonu koji-wñ."
2KI,8,25,"O̩do̩ e̩ke̩gweji ki Joram, o̩ma Ehab, jʼonu Israe̩l Ehazaya o̩ma Jihoram onu Juda chane̩ ejʼonu-wñ."
2KI,8,26,O̩do̩ Ehazaya chʼogu nyoke meji e̩gba kʼi chane̩ ejʼonu; i la jʼonu Je̩rusale̩m o̩do̩ʼka. Odu iye-wñ la ko̩ Atalaya o̩ma O̩mri onu Israe̩l.
2KI,8,27,"Oñ i lule̩ lʼo̩na abʼunyi Ehab, i la fʼe̩wñ ki bie̩ne̩ eju Jihofa che, alu kʼabo unyi Ehab che le̩; todu ana abo unyi Ehab i che."
2KI,8,28,Owñ la lebu Joram o̩ma Ehab nyʼogu ku ma kobo̩ Hazae̩l onu Siria Ramo̩t-gilead: oñ abo Siria le̩ fu Joram chagbe.
2KI,8,29,"Tak onu Joram mudabi wa Je̩zree̩l ku ma kpʼagbe kʼabo Sina chʼo Rama, e̩gba kʼi kʼogu bo̩ Hazae̩l onu Siria le̩. Tak Ehazaya o̩ma Jihoram onu Juda nyʼafejudo Joram o̩ma Ehab Je̩zree̩l, todabu kʼi achʼo̩ga."
2KI,9,1,"Tak E̩laisha akache̩ fʼo̩ma akache̩ʼka do̩ wa, oñ i ka ñw u kakini, Fʼukpo-we̩ jʼago kʼe̩ mʼuli ekpo-i du nʼewo kʼe̩ nyi Ramo̩t-gilead."
2KI,9,2,"Tak e̩gba kʼe̩ lewa o̩mo̩, e̩ tejane̩ Jihiu o̩ma Jiho̩shafat, o̩ma Nimshi le̩, kʼe̩ nyʼejefu, kʼe̩ la je̩ ñw u kwane̩ kwef amo̩maye-wñ kʼe̩ mʼu du le tef unyi ejefu."
2KI,9,3,"Tak e̩ mʼuli ekpo-i du, oñ e̩ mʼu du danyʼu oji kʼe̩ kakini, Abu ki Jihofa aka de̩ kakini, Omi fʼekpo ba tʼuwe̩ oji kʼe̩ jʼonu Israe̩l. Tak e̩ mʼo̩na bi, kʼe̩ ra, e̩ ki che̩du o̩mo̩ n."
2KI,9,4,"Abe̩le̩ okolobia le̩, owñ chʼokolobia kʼi chʼakache̩ le̩, nyi Ramo̩t-gilead."
2KI,9,5,"Tak e̩gba kʼi lewa, go, amagboji abogu gugu o̩mo; oñ i kakini, U chene̩ uche̩ ku ma kpe̩ mi wʼugbo-we̩, agboji. Taku Jihiu kakini, Owñ chʼugbo e̩ne̩ ef o̩chaka-wa-i? Tak i kakini, Ugbo we̩, uwe̩ agboji."
2KI,9,6,"Tak i kwane̩, oñ i le tʼef unyi; oñ i mʼekpo le̩ du danyʼu oji, i la ka ñw u kakini, Abu ki Jihofa, O̩jo̩ Israe̩l, ka le̩ de̩, kakini, Omi fʼekpo ba tʼuwe̩ oji kʼuwe̩ ki jʼonu amone̩ Jihofa, owñ chʼonu Israe̩l."
2KI,9,7,"Uwe̩ ki la kpa abo unyi Ehab, odu-we̩-i kʼu fʼache̩ amadu-mi, amakache̩ le̩ na, kpai e̩bie̩ amadu Jihofa du, oji Je̩ze̩be̩l."
2KI,9,8,"Todu o̩gbo̩ abo unyi Ehab chaka alenyo̩; omi la akʼo̩ma e̩ne̩ke̩le̩ du bʼEhab te̩, tʼe̩ne̩ kʼi dʼef abo Israe̩l ku ma fʼu dahi tʼef unyi, tʼe̩ne̩ ku ma to̩no̩ tʼo̩fe̩."
2KI,9,9,"Oñ nache kʼunyi Ehab ki dʼab unyi Je̩ro̩boam o̩ma Nebat, kpai dab unyi Beasha o̩ma Ahija le̩."
2KI,9,10,"Tak amabia aje̩ Je̩ze̩be̩l ugbo ane̩ Je̩zree̩l, i la anʼe̩ne̩ du kʼi adʼu ji n. Tak i mʼo̩na bi, i ra."
2KI,9,11,"Taku Jihiu kwodufu ugbo amadu odu-wñ le̩, oñ e̩ne̩ʼka ka ñw u kakini, O̩lafia i ne̩ wa? E̩wñ chi kʼahimu-i wʼugbo we̩ ta? Tak i ka ñwu ma kakini, Ame̩ chema e̩ne̩ le̩, kpʼalu kʼo̩la-wñ de̩."
2KI,9,12,"Taku ma kakini, Olemi; e̩ ka ñw a ta. Tak i kakini, Ab i ka ñwu mi de̩ kakini, Abu ku Jihofa ka de̩ kakini, Omi fʼekpo ba tʼuwe̩ oji kʼe̩ chʼonu Israe̩l."
2KI,9,13,"Taku ma hiane̩ oñ e̩ne̩ne̩ne̩ne̩-ma mʼafe̩-wñ du, oñ ma mʼu ko jʼoji ubo ugbo ku ma te̩gu kʼi gugu oji-wñ, taku ma fʼo̩kakachi fa, kakini, Jihiu chʼonu!"
2KI,9,14,"Abe̩le̩ Jihiu o̩ma Jiho̩shafat o̩ma Nimshi jʼalu nyu Joram. (Joram la do̩mo̩ ade Ramo̩t-gilead, owñ kpai abo Israe̩l chaka, tode̩gba ku Hazae̩l onu Siria awʼo̩mo̩;"
2KI,9,15,"onu Joram muda mudabi wa Je̩zree̩l ku ma fʼagbe kʼabo Siria chʼo le̩ kpa, owñ chʼe̩gba kʼi ja kpai Hazae̩l onu Siria le̩.) Taku Jihiu kakini, Iche̩wñ ki chʼibe ki dʼef ume̩ de̩, maku me̩ je̩ ñw e̩ne̩ du ki fʼume̩ o̩wo̩, kʼi ledufu ewo-i kʼi nyʼaka Je̩zree̩l in."
2KI,9,16,"Abe̩le̩ Jihiu tef o̩kogu oñ i nyi Je̩zree̩l, todu o̩mo̩ Joram dachi. E̩gbale̩ Ehazaya onu Juda la mugwo̩-ru wʼo̩mo̩ kʼi fejudo Joram me̩."
2KI,9,17,"Oñ adaku dago oji o̩do̩go̩ Je̩zree̩l, tak i li abo Jihiu, abu kʼi awa, oñ i kakini, U cheli o̩wo̩ one̩. Taku Joram kakini, Fʼananyaʼka kpuche̩ ledo ma, kʼe̩ je̩ ñw u ka kakini, O̩lafia i che̩?"
2KI,9,18,"Abe̩le̩ e̩ne̩ʼka tanʼanya aledʼowñ, oñ i kakini, Abu kʼonu ka de̩, kakini, O̩lafia i che̩? Taku Jihiu kakini, E̩wñ chʼe-we̩ kpai o̩lafia? Lale tʼubi-mi. Tak adaku le̩ ka ñwu ma kakini, Onuche̩ lewʼugbo ma, i muda ño̩ dabi wa ge̩ n."
2KI,9,19,"Tak i fʼe̩ne̩ ekeji kʼi tanʼanya kpe̩, e̩ne̩ le̩ lewa ugbo ma, oñ i kakini, Abu kʼonu ka de̩ kakini, O̩lafia i che: Taku Jihiu dohi kakini, E̩wñ chʼe-we̩ kpai o̩lafia? Lale tʼubi-mi."
2KI,9,20,"Tak adaku le̩ ka ñwu ma kakini, I le gbogbo wʼugbo ma, i muda doji awa n. Alu ku ma nʼanya la chebiu alu ku Jihiu, o̩ma Nimshi, anʼanya; todu kʼi anʼanya bie̩ne̩ bie̩ne̩."
2KI,9,21,"Taku Joram kakini, Me̩ mʼo̩la. Taku ma fʼo̩ko̩ ogu-wñ ñwo̩che. Taku Joram, onu Israe̩l, kpai Ehazaya, onu Juda, le dufu, e̩ne̩ne̩ne̩ne̩ dʼef o̩ko̩ ogu-wñ, oñ ma ledufu ledo Jihiu, ma la fʼu li ugbo ukpe̩ ane̩ Nebo̩t, e̩ne̩ Je̩zree̩l le̩."
2KI,9,22,"Oñ i lewatu, e̩gba ku Joram fu Jihiu li, i kakini, O̩lafia i che, Jihiu? Tak i dohi kakini, Gbogbo abu kʼo̩ko̩ eje̩ e-iye-we̩ Je̩ze̩be̩l kpai obochi-wñ kʼi ache chʼewewe abe̩-i, o̩lafia de̩?"
2KI,9,23,"Taku Joram mʼo̩wo̩ rida, oñ i ra, i la ka ñw Ehazaya kakini, Akpaine de̩, O Ehazaya!"
2KI,9,24,"Taku Jihiu mʼo̩o̩do̩-wñ du nʼo̩wo̩, oñ i ta amu Joram agbade o̩papata ojika-wñ meji, oñ o̩fa-wñ mutu e̩do̩-wñ kpakpa, oñ i nyiwo̩lo̩ wʼane̩ ef oko ogu-wñ."
2KI,9,25,"Tak i ka ñwu Bikar onu ogu-wñ kakini, Mʼowñ du, kʼe̩ mʼu du ro̩ tinyo̩ ane̩ uche̩ Nebo̩t, e̩ne̩ Je̩zree̩l le̩; todu e̩ rewa e̩gba kʼomi kpai uwe̩ tanʼanya kpe̩re̩ atʼata-wñ Ehab ubi, alu ki Jihofa dʼadu o̩lachi-i nʼowñ oji kakini,"
2KI,9,26,"Omi li e̩bie̩ Nebo̩t o̩nale̩ ochochi, kpai e̩bie̩ amo̩ma-wñ, Jihofa ka-i; oñ omi achʼuwe̩ koji ugbo ukpe̩ ane̩ kide̩, Jihofa ka-i, Todule̩ e̩ mʼu du fai, kʼe̩ mʼu du ro̩ tinyo̩ oj ukpe̩ ane̩ kide̩, alu kʼo̩la ki Jihofa ka de̩."
2KI,9,27,"Ama e̩gba kʼEhazaya, onu Juda, liʼu, i rale o̩na aje̩wu oko o̩mo̩. Taku Jihiu ranʼo, oñ i kakini, Mʼu du kpa ef o̩kogu le̩ ge̩; owñ chʼugbo ate̩gu Gur kʼi me̩ru Ibleam. Tak i ra nyi Me̩gido, oñ i leku omo."
2KI,9,28,"Tak abuko̩lo̩-wñ mʼowñ du tʼef o̩kogu nyi Je̩rusale̩m, oñ ma mʼu du ji ef oji-wñ manyʼamata-wñ ewo, Defid."
2KI,9,29,"Oñ o̩do̩ e̩ke̩gwaka Joram, o̩ma Ehab, Ehazaya chane̩ ejʼonu Juda."
2KI,9,30,"Tak e̩gba ki Jihiu lewa Je̩zree̩l, Je̩ze̩be̩l gbʼinabali-wñ; oñ i fʼo̩tajele ko̩ nyʼeju, i la fʼugbogbo ji, tak i nyʼope go."
2KI,9,31,"Oñ abu ku Jihiu nagudu wʼalaku, onobule̩ le̩ kakini, O̩lafia i che? Uwe̩ Zimri, akpa odu-we̩ le̩?"
2KI,9,32,"Tak i chʼeju-wñ nyʼate̩ ago ope le̩, oñ i kakini, E̩ne̩ chʼabo e-mi? E̩ne̩? Oñ amonoji meji abe̩k e̩ta dʼeju dufu o̩mo̩ agʼo."
2KI,9,33,"Tak i kakini, Dʼonobule̩ le̩ ro̩ nʼane̩. Abe̩le̩ ma mʼu du ro nʼane̩; e̩bie̩-wñ nʼe-ki ta nyʼo̩la o̩do̩ kpʼe-ki tanyʼo̩la amanya; tak i fʼowñ kpetili mʼane̩."
2KI,9,34,"Oñ e̩gba kʼi mugudu wʼejefu i fʼe̩wñ je̩, i la ñmo̩; oñ i kakini, Me̩ fejute̩ onobule̩ kʼama mu le̩, ku me̩ mʼu du ji; todu o̩ma onu i che."
2KI,9,35,Taku ma le tʼo̩mo̩ ku ma mʼu du ji; ama e-ku ma li chʼakokolo oji-wñ kpai e̩re̩-wñ kpai e̩do̩wo̩-wñ kate.
2KI,9,36,"Todule̩ ma mudabi wa ka ñw u. Oñ i kakini, O̩la ku Jihofa ka le̩ de̩, owñ chʼe-kʼi ka lʼalu adu-wñ E̩laija, e̩ne̩ Tishbi le̩, kakini, Oj ukpe̩ ane̩ Je̩zree̩l amabia aje̩ o̩re̩la Je̩ze̩be̩l;"
2KI,9,37,"oñ oku Je̩ze̩be̩l adab echu abʼeju ukpe̩ ane̩ uche̩ Je̩zree̩l ma, todu kʼama ki we eka kakini, Je̩ze̩be̩l de̩."
2KI,10,1,"Ehab la nʼamo̩ma e̩ne̩ke̩le̩ e̩te̩gwa Samaria. Oñ Jihiu fʼo̩takada ko̩, i la mʼu ko kpuche̩ nyi Samaria, ugbo amagboji Je̩zree̩l le̩, owñ chʼabogijo-ma, kpai nyʼugbo abo ku ma nʼamo̩ma Ehab gba kakini,"
2KI,10,2,"Fai ababa kʼo̩takada-i lewa ugbo me̩, abu kʼamo̩ma odu-me̩ jʼugbo me̩ le̩, kʼo̩ko̩ gu jʼugbo me̩ kpai amanya kpʼewo ki nʼalaku kpʼe̩wñ ido̩na ogu;"
2KI,10,3,"me̩ fʼamo̩ma odu-me̩ tuku me̩ mʼe-kʼi nyo̩ tule kʼi chʼeju-wñ tule, ku me̩ la dʼu gugu oj ede ata-wñ, ku me̩ wa jogu todu unyi odu-me̩."
2KI,10,4,"Ama ma railo tabale, ma kakini, Me̩ go, amonu meji le̩ nʼe̩rane̩ bʼowñ jo̩ n, ab a ale kʼa nʼe̩rane̩ bo̩jo̩?"
2KI,10,5,"Tak e̩nuto̩gba unyi le̩, kpai e̩ne̩ ki tʼo̩gba ewo le̩, tʼabogijo ge̩, kpʼabo ku ma nʼamo̩ma le̩ gba, fʼuche̩ kpe̩ru Jihiu kakini, Amadu-we̩ a che, e̩wñ du kʼe̩ ka ñw a a ache; a adʼene̩ du jʼonu n; uwe̩ ki che e̩wñ ki nyo̩ we̩ eju ke."
2KI,10,6,"Tak i fʼo̩takada ko̩ rʼuma onu keji kakini, Iche̩wñ ku me̩ chʼabo e-mi, i la che̩wñ ku me̩ jʼanetirʼumi, maku me̩ ki mʼoji aboke̩le̩ ku ma chʼamo̩ma odu-me̩ le̩ bu, ku me̩ wʼugbo mi Je̩zree̩l e̩gba-i o̩na. E̩gbale̩ amo̩ma onu ku ma chʼone̩ e̩te̩gwa le̩, jʼugbo ame̩ne̩ lile ewo le̩, owñ chʼabo ku ma ne̩ ma gba."
2KI,10,7,"Oñ i lewatu e̩gba kʼo̩takada le̩ lewa ugbo ma, ma mʼamo̩ma onu e-e̩ne̩ke̩le̩ ko, oñ ma mʼuma ko kpa, owñ chʼone̩ e̩te̩gwa le̩, taku ma mʼoji-ma ko nyʼagba, oñ ma mʼu ko kpuche̩ nyi Je̩zree̩l."
2KI,10,8,"Tak onuche̩ʼka lewa ka ñw u kakini, Ma mʼoji amo̩ma onu le̩ ko wa me̩. Tak i kakini, Mʼu ko nʼoji omune̩ jo̩ aido meji alaku le̩ gbogbo tak o̩jo̩ ki ñwa."
2KI,10,9,"Oñ i lewatu odudu-wñ, tak i ledufu, i la kwodago, oñ i ka ñw amone̩ le̩ chaka kakini, Ame̩ chʼabo̩kpakpa; go, omi jʼalu nyʼodu-mi, oñ u dʼu kpa; ama e̩ne̩ kʼabo-i du kpa ta?"
2KI,10,10,"Ame̩ ki ma fa-i kakini, O̩la Jihofa okate achi wʼane̩ n, owñ chʼe-ki Jihofa ka ugbo unyi Ehab; todu Jihofa fʼe̩wñ kʼi ka lugbo adu-wñ E̩laija le̩ che̩ me̩."
2KI,10,11,"Abe̩le̩ Jihiu kʼabo unyi Ehab du ki bo̩ Je̩zree̩l kpa, kpai ame̩ne̩lile-wñ chaka kpʼamonuku-wñ o̩lali kpʼamatama-wñ, gbogbo tak i ma tʼe̩ne̩-wñ du no̩ ki bo̩ n."
2KI,10,12,"Tak i kwane̩, oñ i kwʼo̩mo̩ le, i la nyi Samaria. Oñ abu kʼi dʼunyi amadidala ugbo ku ma jʼedudu amala ej o̩na o̩mo̩,"
2KI,10,13,"Jihiu de kpai amo̩maye Ehazaya onu Juda, oñ i kakini, Abo e̩ne̩ me̩ che? Taku ma dohi kakini, Awa chʼamo̩maye Ehazaya: egwo̩ru a agwo̩ru nyʼagwa amo̩ma onu kpai amo̩ma o̩ya-wñ."
2KI,10,14,"Tak i kakini, Me̩ mu ma udeju udeju. Taku ma fʼuma mu udeju, oñ ma ko ma kpa ugbo obuga ki dʼunyi ugbo ku ma jʼedudu amala le̩, owñ chʼone̩ ogbo̩ meji nyoke meji; i la tʼe̩ne̩ du ef uma no̩ n."
2KI,10,15,"Tak abu kʼi kwʼo̩mo̩ le, i lewa ke̩re̩bo̩ Jiho̩nadab o̩ma Rekab kʼi ledʼowñ awa; oñ i fʼu gwa, i la ka ñw u kakini, E̩do̩-we̩ chʼo̩kpakpa alu kʼe̩do̩-mi de̩ kpai e̩do̩-we̩? Taku Jiho̩nadab dohi kakini, Abe̩le̩ i de̩. Iche̩wñ kʼi dʼabe̩le̩, e̩ dʼo̩wo̩ ñwu mi. Tak i mʼo̩wo̩ du ñw u; oñ i mʼu du wʼugbo-wñ ef o̩kogu le̩."
2KI,10,16,"Tak i kakini, Le bʼumi, kʼe̩ li alu kʼe̩do̩ mi tʼe̩wñ todu Jihofa. Abe̩le̩ ma je̩ ñw u kwo tʼef o̩kogu-wñ ale."
2KI,10,17,"Tak e̩gba kʼi lewa Samaria i kʼabo Ehab ki bo̩ Samaria kpa, gbogbo tak i fʼowñ kpa rinyo̩ kpa alu kʼo̩la ki Jihofa ka le̩ de̩, owñ chʼe-kʼi ka ñw E̩laija."
2KI,10,18,"Taku Jihiu mʼamone̩ le̩ chaka ko wa jeju, oñ i ka ñwu ma kakini, Ehab re̩ Beal re; Jihiu muda arʼo̩ nana."
2KI,10,19,"Todule̩ fa-i me̩ fʼamakache̩ Beal chaka do̩ wʼugbo mi kpʼabo du ku ma dojikane̩ ñw u, kpʼamatama-wñ chaka; me̩ je̩ ñw e̩ne̩ du ki bo̩ ubi n; todu u chenʼiche̩bo̩ inaina kʼu nache ñwu Beal; e̩ne̩ ki ma wa n adeju n. Jihiu muda che lef ugbeju, todu kʼi li uña kʼi mʼama-dojikane̩ ñwu Beal chaka ko kpa."
2KI,10,20,"Taku Jihiu kakini, Me̩ fʼujeju eju e̩kpa che kiafo̩ todu Beal. Tak u ma fʼakoya-wñ ta."
2KI,10,21,"Jihiu la fʼone̩ kpe̩ tʼugbo du oj ane̩ Israe̩l; tak amadojikane̩ ñwu Beal chaka lewa, i la nʼe̩ne̩ kate ki bo̩ ubi kʼi ma wa n. Oñ ma lewʼef unyi Beal; ef unyi Beal le̩ la che̩ko̩ ñw one̩ kwʼejuʼka tʼeju ekeji."
2KI,10,22,"Tak i ka ñw e̩ne̩ kʼi ade e̩wñ ucholo o̩mo̩ kakini, Kʼafe̩ ucholo dufu todu amadojikane̩ ñwu Beal chaka. Oñ i kʼafe̩ ucholo dufu ñwu ma"
2KI,10,23,"Taku Jihiu kpai Jiho̩nadab, o̩ma Rekab, le tʼef unyi Beal, oñ i ka ñw amadojikane̩ ñwu Beal kakini, Me̩ tejane̩, ku me̩ li ka kʼadu Jihofa okate dʼefu-me̩ emi n, chai amadojikane̩ ñwu Beal kate."
2KI,10,24,Taku ma nyʼejefu ku ma che iche̩bo̩ kpai iche̩bo̩ e̩gujo.
2KI,10,25,"Oñ i lewatu abu kʼi fʼe̩wñ iche̩bo̩ e̩gujo che kpa ababa le̩, Jihiu ka ñw amonuche̩-wñ kpai amagboji kakini, Me̩ nyʼejefu ku me̩ kpa ma; me̩ je̩ ñw e̩ne̩ du kʼi dufu n. Taku ma nʼalu o̩kwo̩chage̩li kpa ma; oñ amonuche̩ le̩ kpai amagboji ko ma rikpolo jʼo̩do̩da, oñ ma nyʼewo unyi Beal."
2KI,10,26,"Taku ma kʼojibo ki dago jʼef unyi Be̩al dufu, ma fʼu gujo."
2KI,10,27,"Ma la fʼojibo Be̩al onugo gulo̩ wane̩, oñ ma gʼunyi Beal le̩ lo̩, oñ ma la mʼu du che unyi ocheliga gbogbo wʼojolu eñini."
2KI,10,28,Abe̩le̩ Jihiu fu Beal kpabie̩ rinyo̩ bʼoj ane̩ Israe̩l te̩ kpa.
2KI,10,29,"I chaka dʼabe̩le̩, ugbo e̩wñ adure e-Je̩ro̩boam, o̩ma Nebat le̩, owñ chʼe-kʼi ne̩ je̩ ñw abo Israe̩l dure, Jihiu la kwo bʼe-le̩ te̩ n, owñ chʼamo̩ma okuno̩ e-o̩jamalia ku ma jo̩ Be̩te̩l kpʼe-ki jo̩ Dan,"
2KI,10,30,"Oñ Jihofa ka ñwu Jihiu kakini, Ukpe̩ kʼuwe̩ fʼe̩wñ o̩me̩me̩le̩ che ugbo e̩wñ ki nyo̩ eju-mi kʼe̩ che le̩, kʼe̩ fʼe̩wñ du che abo unyi Ehab teju alu ki dʼumi e̩do̩, amo̩ma-we̩ e̩ne̩ke̩le̩ gbogbo tʼo̩gba o̩gba e̩ke̩le̩ agugu oj ede Israe̩l."
2KI,10,31,"Jihiu muda ko̩ enetirʼu kʼi dʼe̩do̩ tʼelule̩ teju uko̩-o̩la Jihofa O̩jo̩ e-Israe̩l ogbolo; i kwo bʼe̩wñ adure Je̩ro̩boam eche te̩ n, owñ chʼe-kʼi ne̩ je̩ ñw abo Israe̩l dure le̩."
2KI,10,32,Iko le̩ Jihofa chane̩ ekʼone̩ da bʼabo Israe̩l te̩; Hazae̩l la ko ma kpa alo̩me̩ alo̩me̩ Israe̩l chaka;
2KI,10,33,"akwo Jo̩rdan tʼo̩wo̩ olodudu, owñ chʼane̩ Gilead chaka, abo Gad kpai Rube̩n kpʼabo Manasa, akwo Aroe̩r, e-ki me̩ru o̩go̩ Arno̩n le̩, owñ che Gilead kpai Beshan."
2KI,10,34,"Oñ inabali e̩wñ ki bo̩ ki Jihiu che, kpʼe̩wñ du kʼi che, e-le̩ che̩ko̩ rʼef o̩takada Iko E̩wñ kʼAmonu Israe̩l Che n?"
2KI,10,35,Taku Jihiu cholu manyʼamata-wñ; oñ ma mʼu du ji Samaria. Jihoahaz o̩ma-wñ la je̩ koji-wñ.
2KI,10,36,O̩do̩ ku Jihiu jʼonu Israe̩l Samaria kade chʼo̩do̩ ogu nyoke me̩jo̩.
2KI,11,1,"Oñ e̩gba kʼAtalaya iye Ehazaya li ka kʼo̩ma-wñ leku, i kwane̩ kʼi fʼugbe̩ onu chaka kpa rinyo̩."
2KI,11,2,"Ama Jiho̩she̩ba, o̩ma onu Joram onobule̩, kʼi chʼo̩maye Ehazaya, mu Joash o̩ma Ehazaya du, oñ i mʼu ji kwef amo̩ma onu ku ma akpa le̩, tʼowñ, tʼe̩ne̩ kʼi anʼe̩, i mʼuma ko jʼef unyi ugbo ku ma kʼate̩ jo̩; ma la mʼu du maja bʼeju Atalaya te̩, oñ ma ma dʼu kpa n;"
2KI,11,3,i la maja ugbo-wñ ef unyi Jihofa le̩ o̩do̩ me̩fa. Oñ Atalaya chʼonu ane̩ le̩.
2KI,11,4,"Tak o̩do̩ e̩kebie-wñ Jiho̩yada fʼonuche̩ kpe̩ kʼi ko amagboji one̩ ogu-me̩lu ogume̩lu ku ma nʼo̩da abide wa, kpai amonuche̩, oñ i mʼuma ko wʼugbo-wñ ef unyi Jihofa; tak i fʼalo kpe̩ kpai ama, oñ i je̩ ñwu ma go̩ ñw u ef unyi Jihofa le̩, tak i dʼo̩ma onu ña ma."
2KI,11,5,"Oñ i ñwa ñwu ma kakini, E̩wñ kʼame̩ ache de̩, kakini, Ukpe̩re̩ta me̩ ku me̩ guduwa o̩jo̩ uñmi, achʼamadide unyi onu;"
2KI,11,6,"ukpe̩re̩ta me̩ʼka ajo̩ alaku Sur; ukpe̩re̩taʼka la ajo̩ ugbo alaku ubi amadide le̩: abe̩le̩ ame̩ anʼide le̩ ade, kʼame̩ kʼi fʼo̩na-wñ kpa;"
2KI,11,7,"tak uche̩ meji-me̩, owñ chʼabo ku ma ledufu o̩jo̩ uñmi le̩ chaka, adide unyi Jihofa lʼonu daka."
2KI,11,8,"Oñ ame̩ adonyʼonu daka, e̩wñ ido̩na ogu ki nadʼo̩wo̩ e̩ne̩ne̩ne̩ne̩-me̩; oñ e̩ne̩ du kʼi gudu tef abo ku ma tala jo̩ le̩, me̩ je̩ ñwu ma mʼu du kpa; ame̩ ki la jʼugbo onu e̩gba kʼi adufu kpʼe̩gba kʼi agudu tʼejefu."
2KI,11,9,"Tak amagboji one̩ ogume̩lu ogume̩lu le̩ che teju e̩wñ du ki Jihoyada, atama le̩, ñwate̩; oñ e̩ne̩ne̩ne̩ne̩ mʼabo-wñ ko, owñ chʼabo kidukpe̩ ku ma gudu nyʼejefu o̩jo̩ uñmi, manyʼabo ki dukpe̩ ku ma ledufu o̩jo̩ uñmi, oñ ma lewa ugbo Jiho̩yada atama."
2KI,11,10,"Tak atama le̩ mʼo̩kwo̩ kpai ugbe̩yo̩ kʼonu Defid ne̩, ki jʼef unyi Jihofa le̩, ko ñw amagboji one̩ ogume̩lu ogume̩lu."
2KI,11,11,"Tak abo ide kwodago jo̩, e̩wñ ido̩na ogu-wñ dʼo̩wo̩ e̩ne̩ne̩ne̩ne̩, akwʼo̩wo̩ awo̩to̩ unyi le̩ gbogbo tʼo̩wo̩ awohi-wñ, ma talajo̩ o̩la ubo̩ iche̩bo̩ kpai o̩la unyi le̩, alʼonu daka."
2KI,11,12,"Tak i mʼo̩ma onu du dufu, i la mʼike̩be̩ du dʼo oji, oñ i mʼe̩wñ ibenu du ñw u; taku ma mʼu du jʼonu, ma la fʼekpo ba tʼo̩ oji; taku ma kwogwʼo̩wo̩, oñ ma kakini, Oji onu ki gbo kalakala!"
2KI,11,13,"Tak e̩gba kʼAtalaya gbʼekuku abo ide kpai amone̩, i lewa ugbo amone̩ efunyi Jihofa;"
2KI,11,14,"oñ i go, e̩ la go, onu dago ugbo ebije ikpa ki dago waala o̩mo̩, alu ku ma che le̩, oñ amagboji kpai amafʼo̩kakachi jʼugbo onu; amone̩ ane̩ le̩ du jʼayo̩, oñ ma nʼo̩kakachi ala. Tak Atalaya fʼe̩wñ o̩la-wñ fana, oñ i chane̩ ekpogu kakini, Alo ma da nyu mi-i! Alo ma da nyu mi-i!"
2KI,11,15,"Taku Jiho̩yada, atama, ñwa ñw amagboji one̩ ogume̩lu ogume̩lu ku ma nʼo̩da abogu, oñ i ka ñwu ma kakini, Mʼu du dufu lʼagbagba abo ku ma tala jo-i; oñ e̩ne̩ kʼi tʼo̩ ubi, me̩ nʼo̩kwo̩chageli kpa. Todu atama le̩ kakini, Me̩ ki dʼu kpa ef unyi Jihofa n."
2KI,11,16,Abe̩le̩ ma mʼo̩na bite̩ ñw u; oñ i lʼo̩na kʼamanya ale tʼunyi onu; o̩mo̩ le̩ ma la dʼu kpa.
2KI,11,17,"Taku Jiho̩yada fʼalo kpe̩ agbagba Jihofa kpʼonu kpʼamone̩ le̩, kʼama ki chʼamone̩ Jihofa; kpʼagbagba onu kpʼamone̩ le̩ ge̩."
2KI,11,18,"Tak abo ane̩ le̩ chaka le tʼunyi Beal, oñ ma fʼu kpo̩fo̩ wane̩; ma fʼubo̩ iche̩bo̩-wñ kpai ojibo-wñ guche̩ rinyo̩ ye̩ge̩ye̩ge̩, oñ ma du Maian, atama Beal, kpa o̩gba ubo̩ iche̩bo̩ le̩. Tak atama O̩jo̩ fʼabo ku ma anʼo̩da unyi Jihofa chi jo̩."
2KI,11,19,"Oñ i mʼamagboji one̩ ogume̩lu ogume̩lu kpʼabo ku ma dide kpʼamonuche̩, kpai amone̩ ane̩ le̩ chaka ko; tak abo le̩ dʼonu gwo̩ru kwugbo unyi Jihofa wa, oñ ma le o̩na alaku adide tʼunyi onu. Tak i kwogugu oj ede amonu."
2KI,11,20,"Abe̩le̩ amone̩ ane̩ le̩ chaka nayo̩, oñ ewo le̩ fʼuñmi ne̩. Ma la nʼo̩be̩chageli kpa Atalaya ugbo unyi onu e̩gbale̩ me̩."
2KI,11,21,O̩do̩ Jihoash chʼebie e̩gba kʼi chane̩ ejʼo̩fe̩.
2KI,12,1,Jihoash chane̩ ejʼo̩fe̩ o̩do̩ e̩kebie ki Jihiu jʼonu; i la jʼonu Je̩rusale̩m o̩do̩ o̩gbo̩ meji. Odu iye-wñ la ko̩ Zibia e-Birshiba.
2KI,12,2,Jihoash la fʼe̩wñ ki nyo̩ eju Jihofa che o̩jo̩ du ku Jiho̩yada atama nʼo̩la akʼowñ.
2KI,12,3,Ma muda gbʼotete otete le̩ rinyo̩ n; amone̩ le̩ te̩tache iche̩bo̩ kpai otulale egujo oj otete le̩.
2KI,12,4,"Taku Jihoash ka ñw amatama kakini, O̩ko̩ e̩wñ ki afo̩ ku ma ko wʼef unyi Jihofa chaka, owñ chʼo̩ko̩ ku ma ne̩ la e̩wñ iko le̩, e̩ne̩ne̩ne̩ne̩ kʼi nʼo̩ko̩ alu kʼabo-wñ de̩ eju-wñ, kpai o̩ko̩ ki dʼe̩ne̩ du e̩do̩ kʼi ko wʼef unyi Jihofa-i,"
2KI,12,5,"je̩ ñw amatama ki mʼe-le̩ ko, e̩ne̩ne̩ne̩ne̩ kʼi nagba kwugbo abo kʼi ma ma; tak ama ki nʼe̩ ñw e̩kpabie̩ unyi-i che, ugbo du ku ma li e̩kpabie̩-wñ."
2KI,12,6,"I muda lewatu o̩do̩ ogu nyoke me̩ta ku Jihoash jʼonu, amatama la ñw e̩kpabie̩ unyi le̩ che ta n."
2KI,12,7,"Tak onu Jihoash fu Jiho̩yada atama do̩ wa, kpʼamatama ki bo̩, oñ i ka ñwu ma kakini, E̩wñ chi ku me̩ ma ñw e̩kpabie̩ unyi le̩ che n? todule̩ ame̩ ki ño̩ gbʼo̩ko̩ kwʼo̩wo̩ abo ku me̩ ma ma le̩ fa-i ge̩ n, me̩ muda mʼu ko wa todu e̩kpabie̩ unyi le̩."
2KI,12,8,"Tak amatama je̩ ka kʼama agba o̩ko̩ kwʼo̩wo̩ amo̩ja ge̩ n, i la chʼama añwʼe̩kpabie̩ unyi le̩ che n."
2KI,12,9,"Ama Jiho̩yada, atama, mʼakpati du, oñ i mʼuchi-wñ gudu, tak i mʼu du gugu akolo ubo̩ iche̩bo̩, i dʼo̩wo̩ awo̩to̩ abu kʼone̩ agudu nyʼef unyi Jihofa le̩, tak amatama ku ma de alo̩na kʼo̩ko̩ du ku ma ko wʼef unyi Jihofa le̩ nyʼefu-wñ."
2KI,12,10,"Abe̩le̩, e̩gba ku ma li kʼo̩ko̩ chenana ef akpati le̩, tak ako̩takada onu kpai agboji amatama mute̩gu wa, oñ ma fʼo̩ko̩ ku ma li ef unyi Jihofa le̩ kaluka nyʼef akpulu, akpulu."
2KI,12,11,"Taku ma mʼo̩ko̩ ku ma ñwa le̩ ko nyʼef o̩wo̩ abo ku ma che uko̩lo̩ le̩, owñ chʼabo ku ma fejute̩ unyi Jihofa: tak ama le̩ mʼu ko dufu ñw amikapita kpʼamakunyi ku ma che uko̩lo̩ unyi Jihofa,"
2KI,12,12,"kpʼamano̩do̩, kpʼamadokuta, kʼama ki la igbo̩ oli kpai okuta ku ma da kʼama ki ñwʼe̩kpabie̩ unyi Jihofa che, kpʼe̩wñ du ku ma ñwa te̩ ku ma ne̩ ñwʼunyi le̩ che."
2KI,12,13,"Ma muda nʼo̩ko̩ ku ma ko wʼef unyi Jihofa le̩ che ago ajifa n kpʼe̩wñ ku ma ne̩ kpʼuna lu kpʼochibu kpʼo̩kakachi kpʼe̩wñ eku o̩jamalia du, abe̩k e̩wñ eku ajifa n;"
2KI,12,14,"todu ma mʼe-le̩ ko ñw abo ku ma che uko̩lo̩ le̩, oñ ma nʼe-le̩ añwʼunyi Jihofa che."
2KI,12,15,"Ma la lo̩ kpai aboke̩le̩ le̩ n, owñ chʼabo ku ma kʼo̩ko̩ nyʼuma o̩wo̩ kʼama ki rʼo̩me̩ ñw abo ku ma che uko̩lo̩ le̩; todu abo le̩ achubi one̩."
2KI,12,16,Ma la kʼo̩ko̩ tod e̩wñ iche̩bo̩ abi ku ma je̩ kpai o̩ko̩ tod e̩wñ iche̩bo̩ adure wʼef unyi Jihofa n; amatama nʼe-le̩.
2KI,12,17,"Oñ Hazae̩l, onu Siria, mute̩gu nyʼakogu bo̩ Gat, oñ i fʼu du; taku Hazae̩l kpejuru ete̩gu nyi Je̩rusale̩m."
2KI,12,18,"Taku Jihoash onu Juda mʼe̩wñ ki afo̩ chaka ko kpuche̩ ru Hazae̩l onu Siria, owñ chʼe̩wñ ki afo̩ e-ku Jiho̩shafat kpai Jiho̩ram kpai Ahazaya, amata-wñ ku ma chʼamo̩ma Juda le̩, che ki fo̩ chaka, kpai e̩wñ e-owñ onugu ki afo̩, kpai o̩jamalia du ku ma li ef e̩wñ akoko ef unyi Jihofa, kpai ef unyi onu; taku Hazae̩l kwo bo̩ Je̩rusale̩m te̩."
2KI,12,19,"Oñ e̩wñ ki bo̩ ki Joash che, kpai uko̩lo̩ du kʼi che, inabali-wñ che̩ko̩ ref o̩takada Iko E̩wñ Amonu Juda le̩ n?"
2KI,12,20,"Tak amadu-wñ kwane̩, oñ ma fʼalu jo̩ nyʼu, taku ma fu Joash kpa unyi Milo, o̩na kʼi agwo̩ru nyi Sila le̩."
2KI,12,21,"Todu Jo̩zakar, o̩ma Shimeat kpai Jiho̩zabad, o̩ma Shome̩r, amadu-wñ, fʼu gwo oñ i leku; ma la mʼowñ du ji manyʼamata-wñ ewo Defid; tak Amazaya, o̩ma-wñ jʼonu koji owñ."
2KI,13,1,"O̩do̩ ogu nyoke me̩ta ku Joash, o̩ma Ahazaya, jʼonu Juda, Jihoahaz, o̩ma Jihiu, chane̩ ejʼonu Israe̩l, Samaria; i je̩ o̩do̩ me̩gwebie."
2KI,13,2,"I ño̩ che e̩wñ ki bie̩ne̩ eju Jihofa, oñ i tʼadure Je̩ro̩boam, o̩ma Nebat, ubi; owñ chʼe-kʼi ne̩ je̩ ñw abo Israe̩l dure le̩; i kwo bʼe-le̩ te̩ n."
2KI,13,3,"Tak uwe̩do̩ Jihofa mutajo abʼIsrae̩l ma, oñ i mʼuma ko nyʼo̩wo̩ Hazae̩l, onu Siria, kpʼef o̩wo̩ Be̩n-hedad, o̩ma Hazae̩l o̩jo̩ du."
2KI,13,4,"Taku Jihoahaz gbo̩ko̩bo̩ Jihofa, oñ Jihofa netirʼu; todu i cheli ku ma fʼabo Israe̩l de mʼane̩, alu kʼonu Siria fʼuma demane̩."
2KI,13,5,"(Taku Jihofa mʼe̩najadu du ñw abo Israe̩l, abe̩le̩ ma kwef o̩wo̩ abo Siria tane̩; tak amo̩ma Israe̩l, kwogugu ef unyabo-ma dab igbele."
2KI,13,6,"I chaka dʼabe̩le̩ ma kwo bʼadure abo unyi Je̩ro̩boam te̩ n, owñ chʼe-kʼi ne̩ je̩ ñw abo Israe̩l dure le̩, chai elule̩ ma kwolule̩ ef uwñ; Ashe̩ra laño̩ bo̩ Samaria ta.)"
2KI,13,7,"Todu i tʼamone̩ no̩ ñwu Jihoahaz in, chai amananya ooje, kpai o̩kogu me̩gwa kpʼabo ogu ku ma lule̩ e̩re̩ icham nyʼo̩gwo̩ko̩ me̩gwa; todu onu Siria fʼuma kpa rinyo̩, i che ma dabe̩ne̩ kʼebutu ku ma kpetili mʼane̩."
2KI,13,8,"E̩wñ ki bo̩ ki Jihoahaz che, e̩wñ du kʼi che, kpʼukpahiu-wñ, inabali-wñ che̩ko̩ rʼef o̩takada Iko E̩wñ Amonu Israe̩l le̩ n?"
2KI,13,9,Taku Jihoahaz cholu manyʼamata-wñ; oñ ma mʼu du ji Samaria. Taku Joash o̩ma-wñ jʼonu koji owñ.
2KI,13,10,"O̩do̩ ogue̩gwa nyoke mebie ku Joash jʼonu Juda, Jihoash o̩ma Jihoahaz le̩ jʼonu Israe̩l Samaria. I je̩ o̩do̩ me̩gwe̩fa."
2KI,13,11,"I la nʼe̩wñ ki bie̩ne̩ eju Jihofa ache; i kwo bʼadure Je̩ro̩boam, o̩ma Nebat, du te̩ n, owñ chʼe-kʼi ne̩ je̩ ñw abo Israe̩l dure; i la talule̩ ef uwñ."
2KI,13,12,"Oñ e̩wñ ki bo̩ ki Joash che, e̩wñ du kʼi che, kpai ukpahiu-wñ kʼi du jogu kpʼAmazaya, onu Juda, inabali-wñ che̩ko̩ rʼef o̩takada lko E̩wñ Amonu Israe̩l le̩ n?"
2KI,13,13,Oñ Joash cholu manyʼamata-wñ; taku Je̩ro̩boam gugu oj ede-wñ; oñ ma du Joash ji Samaria manyʼamonu Israe̩l.
2KI,13,14,"E̩gbale̩ o̩ga ki adu E̩laisha kpa lewʼo̩la-wñ me̩; taku Joash, onu Israe̩l gwo̩ru wʼugbo-wñ, oñ i raku abʼo ma, i kakini, Ata-mi, Ata-mi, o̩kogu Israe̩l kpai amananya-wñ ge̩!"
2KI,13,15,"Tak E̩laisha ka ñw u kakini, Mʼo̩o̩do̩ kpai o̩fa ko; oñ i mʼo̩o̩do̩ kpai o̩fa ko."
2KI,13,16,"Tak i ka ñw onu Israe̩l kakini, Mʼo̩wo̩-we̩ du dʼoo̩do̩; oñ i dʼo̩wo̩ dʼo. Tak E̩laisha kʼo̩wo̩-wñ nʼoj o̩wo̩ onu."
2KI,13,17,"Oñ i kakini, Mʼope o̩wo̩ olodudu le̩ bi; tak i mʼu bi. Tak E̩laisha kakini, Tʼo̩fa; oñ i fʼu ta. Tak i kakini, O̩fa ujadu e-Jihofa le̩ de̩, owñ chʼo̩fa e-ujadu ugbo abo Siria; todu uwe̩ agwʼabo Siria dajane̩ Afe̩k, gbogbo tak e̩ fʼuma lie̩ kpa."
2KI,13,18,"Tak i kakini, Mʼo̩fa le̩ ko; tak i mʼu ko. Oñ i ka ñw onu Israe̩l kakini, Gwo ane̩pe̩te̩; i la gwo onu me̩ta, tak i we."
2KI,13,19,"Tak e̩ne̩ O̩jo̩ le̩ we̩do̩ rʼu, oñ i kakini, I dukpe̩ kʼe̩ ma gwo onu me̩lu abe̩k e̩fa; tak uwe̩ ma fʼabo Siria gwodajane̩ gbogbo tak e̩ fʼuma lie̩ kpa; fa-i uwe̩ la agwo abo Siria dajane̩ onu me̩ta tete."
2KI,13,20,"Oñ E̩laisha leku, ma la mʼu du ji. Tak udala udala abo Moab lewa fʼane̩ kpo̩fo̩ e̩gba kʼo̩do̩ etito̩ muda ababa."
2KI,13,21,"Oñ i lewatu, abu ku ma nʼoku one̩ aji, go, ma fʼabo udalaʼka li; taku ma mʼoku e̩ne̩ le̩ duro̩ tef oji E̩laisha; oñ abu kʼoku e̩ne̩ le̩ kado achiku E̩laisha ababa i mudaji, oñ i mʼe̩re̩ ko dʼane̩, i kwane̩ dago."
2KI,13,22,"Hazae̩l, onu Siria le̩, la fʼabo Israe̩l demane̩ okpanachi Jihoahaz chaka."
2KI,13,23,"Jihofa muda li uma eju oñ i chejumomi ma, i la dʼeju wo̩ ma, tod alo kʼi kpe̩ kpai Ebraham kpai Aise̩k kpai Jeko̩b, oñ i ko̩ efʼuma chile̩che̩, i la ko ma rikpolo bʼeju-wñ te̩ ta n."
2KI,13,24,"Taku Hazae̩l, onu Siria, leku; oñ Be̩n-hedad, o̩ma-wñ, jʼonu koji owñ."
2KI,13,25,"Taku Jihoash, o̩ma Jihoahaz, dabi bo̩ Be̩n-hedad o̩ma Hazae̩l gba ewo ewo le̩, owñ chʼewo ewo ku Hazae̩l bo̩ Jihoahaz ata-wñ gba ef ogu. Onu me̩ta Joash kpʼo̩, oñ i dabi gba ewo ewo Israe̩l le̩."
2KI,14,1,"O̩do̩ ekeji ku Joash, o̩ma Jihoahaz, jʼonu Israe̩l Amazaya, o̩ma Joash onu Juda, chane̩ ejʼonu-wñ."
2KI,14,2,O̩do̩-wñ chʼogu nyoke me̩lu e̩gba kʼi chane̩ ejʼonu; oñ i je̩ o̩do̩ ogu nyoke me̩la Je̩rusale̩m. Odu iye-w ñ la ko̩ Jihoadin e-Je̩rusale̩m.
2KI,14,3,"Oñ i fʼe̩wñ ki nyo̩ eju Jihofa che, i muda che dab e-Defid ata-wñ n; i che dab alu ku Joash, ata-wñ, che le̩ chaka."
2KI,14,4,"Ma muda gbotete otete le̩ rinyo̩ n; amone̩ le̩ te̩tache iche̩bo̩ kpai otulale egujo, oj otete otete le̩."
2KI,14,5,"Oñ i lewatu, abu kʼo̩da ojane̩ le̩ lonyane̩ o̩wo̩-wñ, ababa le̩ i fʼabuko̩lo̩ ku ma kpa ata-wñ onu le̩, kpa."
2KI,14,6,"I muda kpa amo̩ma amakpo̩ne̩ le̩ n. I che teju alu ku ma ko̩ nyʼef o̩takada uko̩-o̩la Mose̩s, alu ku Jihofa ñwa le̩ kakini, Ma akpa amata todu amo̩ma n, ma la akpa amo̩ma todu amata n; chai e̩ne̩ne̩ne̩ne̩ aku tod adure e-wñ."
2KI,14,7,"I fʼabo Ido̩m icham nyʼo̩gwo̩ko̩ me̩gwa kpa ef o̩go̩ Omu, i ño̩ gba Sela ef ogu, tak i dʼodu o̩mo̩ ko̩ Jo̩ktie̩l, gbogbo tʼeñini."
2KI,14,8,"Tak Amazaya fʼamonuche̩ kpe̩ru Jihoash, o̩ma Jihoahaz, o̩ma Jihiu, onu Israe̩l, kakini, Lewa kʼa li eju."
2KI,14,9,"Taku Jihoash, onu Israe̩l, fʼuche̩ kpe̩rʼAmazaya, onu Juda, kakini, Ikeke kʼi de̩ Le̩bano̩n kpʼuche̩ ru Sida ki de̩ Le̩bano̩n kakini, Dʼo̩mo̩-we̩ ñw o̩ma-mi kʼi chʼo̩ya-wñ; tuk e̩wñ iñmiʼka ki dʼoko Le̩banon lale, oñ i fʼe̩re̩ tʼikeke le̩ mane̩."
2KI,14,10,"Uwe̩ fʼabo Ido̩m le̩ kpa ochochi, tak e̩do̩-we̩ hi uwe̩ ne; buba-wñ waa, kʼe̩ kwoguane̩ unyi; todu e̩wñ chi kʼuwe̩ afʼe̩wñ bie̩ne̩ bʼo̩la-we̩ oji ma kʼuwe̩ ki wʼane̩, tʼuwe̩, tʼabo Juda manyʼuwe̩?"
2KI,14,11,"Amazaya muda gbo̩ n. Todule̩ Jihoash, onu Israe̩l mute̩gu le; tak owñ kpai Amazaya, onu Juda, kpejuru o̩la-ma Be̩t-shime̩sh, e-ki dʼojane̩ Juda."
2KI,14,12,Tak o̩wo̩ abo Israe̩l chane̩ etʼe-abo Juda le; oñ e̩ne̩ne̩ne̩ne̩-ma rale tʼunyabo-wñ.
2KI,14,13,"Taku Jihoash, onu Israe̩l, fʼAmazaya, onu Juda kʼi chʼo̩ma Jihoash o̩ma Ahazaya, mu Be̩t-shime̩sh, oñ i lewa Je̩rusale̩m. I la faku Je̩rusale̩m kpo̩fo̩ akwo alaku Ifraim gbogbo wʼalaku ago̩go̩-wñ, owñ chʼohibo̩wo̩ ulo̩ko̩."
2KI,14,14,"Tak i mʼo̩jamalia kpʼajifa, kpai e̩wñ eku du ku ma li ef unyi Jihofa ko, kpai e̩wñ ki jʼef o̩pata unyi onu, kpʼabo-ma ku ma mu ma e̩wñ uhio̩wo̩ lo ge̩, taku ma mudabi tu Samaria."
2KI,14,15,"Oñ e̩wñ ki bo̩ ki Jihoash che le̩, kpʼukpahiu-wñ, kpai alu kʼi ja kpai Amazaya onu Juda le̩, inabali-wñ che̩ko̩ rʼef o̩takada Iko E̩wñ Amonu Israe̩l le̩ n?"
2KI,14,16,"Taku Jihoash cholu manyʼamata-wñ, oñ ma mʼu du ji Samaria ugbo amo̩uu Israe̩l; oñ Je̩ro̩boam, o̩ma-wñ jʼonu koji-wñ."
2KI,14,17,"Oñ abu ku Jihoash, o̩ma Jihoahaz onu Israe̩l, leku Amazaya o̩ma Joash onu Juda ño̩ deju o̩do̩ me̩gwe̩lu ta."
2KI,14,18,"Oñ e̩wñ ki bo̩ kʼAmazaya che, inabali-wñ che̩ko̩ rʼef o̩takada Iko E̩wñ kʼAmonu Juda che le̩ n?"
2KI,14,19,"Taku ma fʼalo da nyʼu Je̩rusale̩m; oñ i ra nyi Lakish; ma muda fʼʼonuche̩ kpe̩ tʼo̩ ubi nyi Lakish, oñ ma mʼu du kpa o̩mo̩."
2KI,14,20,Taku ma mʼoku-wñ du nʼubi amanya wa; oñ ma mʼu du ji Je̩rusale̩m ugbo amata-wñ ef ewo Defid le̩.
2KI,14,21,"Tak abo Juda chaka mʼAzaraya du, oñ ma mʼu du jʼonu koji Amazaya ata-wñ. O̩do̩-wñ chʼe̩gwe̩fa e̩gbale̩."
2KI,14,22,"Owñ fʼewo Hat ne, oñ i mʼu du dabiwa ñwu Juda, abu kʼonu cholu manyʼamata-wñ le̩."
2KI,14,23,"O̩do̩ e̩ke̩gwe̩lu kʼAmazaya, o̩ma Joash onu Juda, iʼonu, Je̩ro̩boam o̩ma Joash onu Israe̩l chane̩ ejʼonu Samaria, i la je̩ o̩do̩ o̩gbo̩ meji nyokeʼka."
2KI,14,24,"I la fʼe̩wñ ki bie̩ne̩ eju Jihofa che. I kwo bʼadure Je̩ro̩boam o̩ma Nebat du te̩ n, owñ chʼe-kʼi ne̩ je̩ ñw abo Israe̩l dure le̩."
2KI,14,25,"I fʼalo̩me̩ ane̩ Israe̩l hi dabi tʼe̩gu-wñ akwʼugbo ku ma gudu wa Hemat gbogbo wa omi Araba, alu ki Jihofa, O̩jo̩ e-Israe̩l ka, owñ chʼe-kʼi ka lʼalu adu-wñ Jona o̩ma Amitai, akache̩ kʼi chʼabo Gat-he̩fe̩r le̩."
2KI,14,26,"Todu Jihofa fʼo̩bata abo Israe̩l li, abu kʼi rikoko tabale kʼe̩ne̩ du la bo̩ n, tʼe̩ne̩ ku ma dʼo̩ hi, tʼe̩ne̩ ku ma to̩no̩ kʼi tale; e̩nate̩ko du la do̩mo̩ todu abo Israe̩l in."
2KI,14,27,Jihofa la ka kʼi akpʼodu abo Israe̩l lu bʼo̩gane̩ efojale te̩ n; oñ i fʼuma jadu lʼo̩wo̩ Je̩ro̩boam o̩ma Joash le̩.
2KI,14,28,"Oñ o̩la Je̩ro̩boam ki bo̩, kpʼe̩wñ du kʼi che, kpʼukpahiu-wñ, alu kʼi jogu, kpʼalu kʼi dabi gba Damaskus, kpai Hemat e-Juda, ñw abo Israe̩l, inabali e-le̩ che̩ko̩ rʼef o̩takada Iko E̩wñ Amonu Israe̩l le̩ n?"
2KI,14,29,"Oñ Je̩ro̩boam cholu manyʼamata-wñ, owñ che manyʼamonu Israe̩l le̩; taku Ze̩karaya, o̩ma-wñ jʼonu koji-wñ."
2KI,15,1,"O̩do̩ ogu nyoke mebie ki Je̩ro̩boam jʼonu Israe̩l, Azaraya, o̩ma Amazaya onu Juda, chane̩ ejʼonu-wñ."
2KI,15,2,O̩do̩-wñ chʼe̩gwe̩fa e̩gba ki chane̩ ejʼonu; i la jʼonu o̩do̩ ooje nyoke meji Je̩rusale̩m; odu iye-wñ la ko̩ Je̩kolaya e-Je̩rusale̩m.
2KI,15,3,Owñ la fʼe̩wñ ki nyo̩ eju Jihofa che alu du kʼata-wñ Amazaya che.
2KI,15,4,Ma muda gbʼotete otete le̩ rinyo̩ n; amone̩ le̩ tetache iche̩bo̩ kpai otulale egujo oj otete otete.
2KI,15,5,"Taku Jihofa fʼonu le̩ gwʼo̩ga, oñ i mud e̩no̩ga ikpemute gbogbo mʼo̩jo̩ uku-wñ. I la gugu ef unyi kʼi chʼe̩date̩ ojoji. Jotam o̩ma onu le̩ la nʼo̩da abo unyi-wñ, owñ nʼajo̩ amone̩ ane̩ le̩ aka."
2KI,15,6,"Oñ o̩la Azaraya kibo̩ kpai e̩wñ du kʼi che, inabali-wñ che̩ko̩ rʼef o̩takada Iko E̩wñ Amonu Juda le̩ n?"
2KI,15,7,Oñ Azaraya cholu manyʼamata-wñ; taku ma mʼowñ du ji manyʼamata-wñ ef ewo Defid; taku Jotam o̩ma-wñ jʼonu koji-wñ.
2KI,15,8,O̩do̩ ogue̩gwa nyoke me̩jo̩ kʼAzaraya jʼonu Juda Ze̩karaya o̩ma Je̩ro̩boam jʼonu Israe̩l Samaria ochu me̩fa.
2KI,15,9,"I la fʼe̩wñ ki bie̩ne̩ eju Jihofa che, alu kʼamata-wñ che; i kwo bʼadure Je̩ro̩boam o̩ma Nebat eche te̩ n, owñ chʼe-kʼi ne̩ je̩ ñw abo Israe̩l dure le̩."
2KI,15,10,"Taku Shalum o̩ma Jebe̩sh fʼalu da nyʼu, oñ i fʼu gwo eju amone̩, tak i mʼu du kpa, oñ i jʼonu koji-wñ."
2KI,15,11,"O̩la Ze̩karaya kibo̩, go, inabali-wñ che̩ko̩ rʼef o̩takada Iko E̩wñ Amonu Israe̩l."
2KI,15,12,"Owñ chʼo̩la Jihofa, e-kʼi ka ñwu Jihiu kakini, Amo̩ma-we̩ agugu oj ede Israe̩l kad o̩gba e̩ke̩le̩-we̩. Abe̩le̩ i wa che̩."
2KI,15,13,Shalum o̩ma Jebe̩sh chane̩ ejʼonu o̩do̩ ogue̩gwa nyoke me̩la kʼUzaya jʼonu Juda; oñ i jʼonu ochuʼka Samaria.
2KI,15,14,"Taku Me̩nahe̩m, o̩ma Gedai, mute̩gu kwo Tirza alo, oñ i lewa Samaria, akpa Shalum o̩ma Jebe̩sh Samaria, oñ i mʼu du kpa. Tak i jʼonu koji-wñ."
2KI,15,15,"Oñ O̩la Shalum kibo̩, kpai alo kʼi da le̩, go, inabali-wñ che̩ko̩ rʼef o̩takada Iko E̩wñ Amonu Israe̩l."
2KI,15,16,"Taku Me̩nahe̩m fu Tifsa kpo̩fo̩, kpʼabo du ku ma jʼefu uwñ, kpai alo̩me̩-wñ, akwo Tirza le̩. Todabu ku ma ma bi o̩na ñw u n, todule̩ i fʼu kpo̩fo̩. I la mʼabobule̩ du ku ma defu ku ma jʼo̩mo̩ efu kpana."
2KI,15,17,"O̩do̩ ogue̩gwa nyoke me̩la kʼAzaraya jʼonu Juda, Me̩nahe̩m o̩ma Gedai chane̩ ejʼonu Israe̩l. I la je̩ o̩do̩ me̩gwa Samaria."
2KI,15,18,"I laño̩ fʼe̩wñ ki bie̩ne̩ eju Jihofa che; i kwo bʼadure Je̩roboam, o̩ma Nebat, eche te̩ o̩jo̩ du kʼi deju kade n, owñ chʼe-kʼi ne̩ je̩ ñw abo Israe̩l dure le̩."
2KI,15,19,"Taku Pul, onu Asiria, lewa kobʼane̩ le̩; taku Me̩nahe̩m mʼajifa tale̩nt icham nyʼo̩gwo̩ko̩ ko ñwu Pul, todu kʼi mud e̩ne̩ ubi-wñ kʼo̩fe̩ le̩ ki lonyane̩ ef o̩wo̩-wñ."
2KI,15,20,"Me̩nahe̩m le nafʼo̩ko̩ le̩ bu ñw amanana ef abo Israe̩l kʼama ki ra, e̩ne̩ne̩ne̩ne̩-ma ne̩ she̩ke̩l ajifa ooje, kʼi ko ñw onu Asiria le̩. Abe̩le̩ tak onu Asiria mudabi oñ i ma kpo̩kpe̩ oj ane̩ o̩mo̩ n."
2KI,15,21,"Oñ o̩la Me̩nahe̩m ki bo̩, kpʼe̩wñ du kʼi che, inabali-wñ che̩ko̩ rʼef o̩takada Iko E̩wñ Amonu Israe̩l le̩ n?"
2KI,15,22,"Taku Me̩nahe̩m cholu manyʼamata-wñ; oñ Pe̩kahaya, o̩ma-wñ, jʼanu koji-wñ."
2KI,15,23,"O̩do̩ ooje kʼAzaraya jʼonu Juda, Pe̩kahaya o̩ma Me̩nahe̩m chane̩ ejʼonu Israe̩l Samaria. I la je̩ o̩do̩ meji."
2KI,15,24,"I ño̩ fʼe̩wñ ki bie̩ne̩ eju Jihofa che; i kwo bʼadure Je̩ro̩boam o̩ma Nebat eche te̩ n, owñ chʼe-ki ne̩ je̩ ñw abo Israe̩l dure le̩."
2KI,15,25,"Taku Peka o̩ma Re̩malaya, agboji ogu-wñ, fʼalu da nyʼu, oñ i mʼu du kpa Samaria, ef unyi onu onugo onugo, manyʼArgob kpai Arie; aboke̩le̩ Gilead ooje ño̩ jʼugbo-wñ o̩mo̩; i mʼu du kpa, tak i jʼonu koji-wñ."
2KI,15,26,"Oñ o̩la Pe̩kahaya ki bo̩ kpai e̩wñ du kʼi che, go, inabali-wñ che̩ko̩ rʼef o̩takada Iko E̩wñ Amonu Israe̩l le̩."
2KI,15,27,O̩do̩ ooje nyoke meji kʼAzaraya jʼonu Juda Peka o̩ma Re̩malaya chane̩ ejʼonu Israe̩l Samaria. I la je̩ o̩do̩ ogu.
2KI,15,28,"I laño̩ fʼe̩wñ ki bie̩ne̩ eju Jihofa che; i kwo bʼadure Je̩ro̩boam o̩ma Nebat eche te̩ n, owñ chʼe-kʼi ne̩ je̩ ñw abo Israe̩l dure le̩."
2KI,15,29,"O̩kpanachi Peka onu Israe̩l le̩, Tiglat-pilesa onu Asiria lewa fʼAijo̩n du kpai Ebe̩l-be̩t-maaka kpai Janoa kpai Kede̩sh kpai Hazo̩r kpai Gilead kpai Galili kpai ane̩ Naftali chaka; oñ i fʼabo le̩ mu nyʼAsiria."
2KI,15,30,"Taku Hoshia, o̩ma Ela, fʼalo da nyu Peka o̩ma Re̩malaya, oñ i mʼu du kpa tʼane̩, tak i jʼonu koji-wñ o̩do̩ Jotam o̩ma Uzaya e̩kogu."
2KI,15,31,"Oñ o̩la Peka kibo̩, kpai e̩wñ du kʼi che, go, inabali-wñ che̩ko̩ rʼef o̩takada Iko E̩wñ Amonu Israe̩l le̩."
2KI,15,32,"O̩do̩ ekeji ki Peka o̩ma Re̩malaya jʼonu Israe̩l Jotam, o̩ma Uzaya, chane̩ ejʼonu Juda."
2KI,15,33,O̩do̩-wñ chʼogue̩lu e̩gba ki chane̩ ejʼonu-wñ; i la je̩ o̩do̩ me̩gwe̩fa Je̩rusale̩m. Odu iye-wñ la ko̩ Jerusha o̩ma Zedo̩k.
2KI,15,34,Owñ la fʼe̩wñ ki nyo̩ eju Jihofa che; i che teju alu du kʼata-wñ Uzaya che le̩.
2KI,15,35,Ma muda gbʼotete otete le̩ rinyo̩ n; amone̩ tetache̩ iche̩bo̩ kpai otulale e̩gujo oj otete otete le̩. Owñ fʼalaku unyi Jihofa o̩wo̩ ate̩ ne̩.
2KI,15,36,"Oñ o̩la Jotam ki bo̩, kpai e̩wñ du kʼi che, inabali-wñ che̩ko̩ rʼef o̩takada Iko E̩wñ Amonu Juda n?"
2KI,15,37,"Iko le̩ Jihofa chane̩ ekpe̩ Re̩zin onu Siria, kpai Peka, o̩ma Remalaya, nyʼakobo̩ Juda."
2KI,15,38,"Oñ Jotam cholu manyʼamata-wñ, taku ma mʼu du ji manyʼamata-wñ ef ewo Defid ata-wñ le̩. Oñ Ehaz o̩ma-wñ jʼonu koji-wñ."
2KI,16,1,"O̩do̩ Peka o̩ma Re̩malaya e̩ke̩gwebie̩, Ehaz o̩ma Jotam onu Juda chane̩ ejʼonu-wñ."
2KI,16,2,"O̩do̩ Ehaz chʼogu e̩gba kʼi chane̩ ejʼonu. I la jʼonu o̩do̩ me̩gwe̩fa Je̩rusale̩m. I la nʼe̩wñ ki nyo̩ ache eju Jihofa O̩jo̩-wñ, alu ki Defid ata-wñ che n,"
2KI,16,3,"i muda le tʼo̩na amonu Israe̩l. Ochochi, i ño̩ je̩ ñw o̩ma-wñ lale gu ef una du teju alu kʼe̩wñ ihie̩ne̩ abo uche̩ichi de̩, owñ chʼabo ki Jihofa ko ma rikpolo rinyo̩ bʼo̩gba amo̩ma Israe̩l te̩ le̩."
2KI,16,4,I laño̩ fʼiche̩bo̩ che kpai otulale egujo oj otete otete lale kpʼoj uwo uwo kpʼofe oli emimi du.
2KI,16,5,"Taku Re̩zin, onu Siria, kpai Peka o̩ma Re̩malaya, onu Israe̩l, mute̩gu wa Je̩rusale̩m ku ma jo̩gu; oñ ma kpalo nyʼEhaz, ma muda neke dʼu n."
2KI,16,6,"Iko le̩ Re̩zin onu Siria mudabi gba Hat ñwu Siria, i la fʼabo Ju ne bʼIlat te̩. Tak abo Siria lewa Hat, oñ ma fʼodo do o̩mo̩ gbogbo tʼojolu eñini."
2KI,16,7,"Todule̩ Ehaz fʼamonuche̩ kpe̩ ru Tiglat-pilesa, onu Asiria, kakini, Omi chʼadu-we̩ kpai o̩ma-we̩, mute̩gu wa kʼe̩ gba mi kwʼo̩wo̩ onu Siria, kpai kwʼo̩wo̩ onu Israe̩l ku ma kwane̩ tʼumi o̩la-i."
2KI,16,8,"Tak Ehaz mʼajifa kpai o̩jamalia ku ma li ef unyi Jihofa kpai ef o̩pata unyi onu ko, i la mʼu ko kpe̩ru onu Asiria ele."
2KI,16,9,"Oñ onu Asiria netirʼu; tak onu Asiria mute̩gu akogubo̩ Damaskus oñ i fʼu du, tak i fʼuma mu nyi Kir, i la fu Re̩zin kpa."
2KI,16,10,"Tak onu Ehaz nyi Damaskus kʼi fejudo Tiglat-pilesa onu Asiria, oñ i fʼubo̩ iche̩bo̩ kʼi de̩ Damaskus li. Tak onu Ehaz fʼalu kʼi de̩ ñwa oñ i mʼu du kpuche̩ ru Uraija atama, kpai alu kʼuwo̩li-wñ de̩, teju alu ku ma chuko̩lo̩-wñ."
2KI,16,11,"Tak Uraija atama fʼubo̩ iche̩bo̩ ne teju alu du kʼonu Ehaz kpuche̩rʼu kwo Damaskus le̩, alu le̩ Uraija atama fʼu che anede ewa onu Ehaz kʼi akwo Damaskus wa."
2KI,16,12,"Tak e̩gba kʼonu kwo Damaskus wa, onu fʼubo̩ iche̩bo̩ le̩ li, oñ onu te̩me̩ru ubo̩ iche̩bo̩ le̩, i la fʼiche̩bo̩ che oji-wñ."
2KI,16,13,"Tak i ño̩ fʼe̩wñ e̩gujo kʼi du wa gujo oji-wñ, kpai e̩wñ ele-wñ. I la mʼiche̩bo̩ omi-wñ du danyʼu, i laño̩ fʼe̩bie̩ iche̩bo̩ ure̩do̩-wñ tafio̩ oji ubo̩ iche̩bo̩ le̩."
2KI,16,14,"Tak i mʼubo̩ iche̩bo̩ ebije ekpikpa kʼi dʼo̩gba Jihofa le̩ du kwʼo̩gba unyi le̩, wa, owñ chʼekwʼagbagba ubo̩ iche̩bo̩ e-wñ kpai unyi Jihofa, oñ i mʼu du gugu o̩wo̩ o̩pata ate̩ ubo̩ iche̩bo̩ e-wñ le̩."
2KI,16,15,"Tak onu Ehaz ñwa ñw Uraija atama kakini, Uwe̩ agu e̩wñ iche̩bo̩ e̩gujo e-odudu kpai iche̩bo̩ ele olane̩, kpai iche̩bo̩ e̩gujo e-onu, kpai iche̩bo̩ ele-wñ manyʼiche̩bo̩ e̩gujo e-amone̩ ane̩-i chaka, kpai iche̩bo̩ ele-ma, kpai iche̩bo̩ omi-ma jo oj ubo̩ iche̩bo̩ lile-i; uwe̩ la atʼe̩bie̩ e-iche̩bo̩ e̩gujo chaka kpai e̩bie̩ iche̩bo̩ chaka ño̩ oji-wñ; ubo̩ iche̩bo̩ ebijeikpa le̩ muda ado̩mo̩ ñwu mi kʼu tene ugbo-wñ."
2KI,16,16,Abe̩le̩ Uraija atama che teju alu du kʼonu Ehaz ñwa ñw u.
2KI,16,17,"Tak onu Ehaz mʼoli o̩ka-wñ ko̩da tinyo̩, oñ i mʼukpachi ugwo̩wo̩ du bʼoji-wñ te̩, i la mʼohimini-wñ du tane̩ bʼubi amokuno̩ e-ebije ikpa le̩ te̩, oñ i mʼu du gugu oji ajita okuta."
2KI,16,18,"Tak i mʼo̩na e-o̩jo̩ uñmi e-ki nʼojokunyi ku ma ko̩ ef unyi le̩, kpai ugbo kʼonu agudu wa rida tʼunyi Jihofa, todu onu Asiria."
2KI,16,19,"Oñ o̩la Ehar kibo̩, inabali-wñ che̩ko̩ rʼef o̩takada Iko E̩wñ Amonu Juda n?"
2KI,16,20,"Tak Ehaz cholu manyʼamata-wñ, oñ ma mʼu du ji manyʼamata-wñ ef ewo Defid; taku He̩ze̩kaya o̩ma-wñ jʼonu koji-wñ."
2KI,17,1,"O̩do̩ e̩ke̩gweji kʼEhaz jʼonu Juda, Hoshia o̩ma Ela chane̩ ejʼonu Israe̩l Samaria, oñ i je̩ o̩do̩ me̩la."
2KI,17,2,"I laño̩ chʼe̩wñ ki bie̩ne̩ eju Jihofa, i muda che alu kʼamonu Israe̩l ku ma je̩ o̩gba-wñ che n."
2KI,17,3,"Shalmane̩zer, onu Asiria, mʼogu ko wa bʼo̩; taku Hoshia mud adu-wñ, oñ i kʼe̩wñ ele wa ñw u."
2KI,17,4,"Tak onu Asiria li ka ku Hoshia adʼalo nyʼowñ; todu i fʼamonuche kpe̩ ru So onu Ijipti, oñ i ma ma ño̩ ko e̩wñ ele wa ñw onu Asiria, alu ki tetache o̩do̩ da o̩do̩ da ge̩ n; todule̩ onu Asiria fʼu dahi, oñ i mʼigbaligba ko nyʼu ago tʼef unyi uga."
2KI,17,5,"Tak onu Asiria mute̩gu nyʼugbo du ane̩ le̩, i la te̩gu nyi Samaria, oñ i kpala nyʼu o̩do̩ me̩ta."
2KI,17,6,"O̩do̩ Hoshia e̩ke̩la onu Asiria fu Samaria du, oñ i mʼabo Israe̩l ño̩ le tu Asiria, oñ i mʼuma ko jo̩ Hela, kpai o̩la omi Hebe̩r, owñ chʼaji Gozan le̩, kpai ewo ewo, abo Me̩dia."
2KI,17,7,"Oñ i dʼabe̩le̩, todabu kʼamo̩ma Israe̩l du Jihofa O̩jo̩-ma re, owñ kʼi ko ma kwʼoj ane̩ Ijipti wa, kwʼo̩wo̩ Fero onu Ijipti le̩, ku ma la kworailo amo̩jo̩ omune̩,"
2KI,17,8,"ku ma la ño̩ lule̩ teju e̩wñ uhio̩me̩ abo uche̩ichi ku Jihofa ko rikpolo bʼo̩gba amo̩ma Israe̩l te̩, kpai e-kʼamonu Israe̩l che le̩."
2KI,17,9,"Oñ amo̩ma Israe̩l ño̩ che e̩wñ ki ma nyo̩ n nyu Jihofa O̩jo̩-ma maja maja. Ma la fʼotete otete ne ñw o̩la-ma ef ewo-ma chaka, akwo o̩do̩go̩ abo ide gbogbo wa ewo kʼi nʼaku;"
2KI,17,10,"ma la kʼojibo kpai Ashe̩rim gugu oj uwo du ki gbʼo̩gba, kpai of oli emimi chaka;"
2KI,17,11,"taku ma fʼotulale gujo oj otete o̩mo̩ le̩ du, alu kʼabo uche̩ichi ki Jihofa mʼuma ño̩ bʼo̩gba-ma te̩ che le̩; oñ ma kwoche e̩wñ e̩bie̩ne̩ kʼama ki nyi Jihofa uwe̩do̩,"
2KI,17,12,"ma la chʼode e-kʼi Jihofa ka ñwu ma kakini, Ame̩ ki che e̩wñ le̩ n."
2KI,17,13,"I chaka dʼabe̩le̩ Jihofa ka ñw abo Israe̩l kpai abo Juda lʼalu amakache̩ okoke kpai lʼalu amagane̩ okoke du, kakini, Me̩ rida bʼo̩na e̩bie̩ne̩-me̩ te̩, kʼame̩ ki de uko̩ uko̩ kʼu te̩, kpai e̩wñ uhio̩me̩-mi, teju alu du kʼuko̩-o̩la e-kʼu ñwa ñw amata-me̩ le̩ de̩, owñ chʼe-kʼu du kpuche̩rʼume̩ lʼugbo amadu-mi amakache̩ le̩."
2KI,17,14,"I chaka dʼabe̩le̩ ma ko̩ egbo̩; ma la fʼo̩lo̩-ma lo̩ dabe̩ne̩ kʼo̩lo̩ amata-ma, ku ma ma dʼo̩lo̩ Jihofa O̩jo̩-ma rʼochochi n."
2KI,17,15,"Oñ ma ko̩ e̩wñ uhio̩me̩-wñ kpai alo-wñ kʼi kpe̩ kpai amata-ma kpai o̩la ibenu kʼi gba ma le̩; oñ ma kwotʼe̩wñ o̩wai ubi, tak ama onugo mud o̩wai, ma la lʼikpa abo uche̩ichi ku ma lʼuma dak a le̩, owñ chʼabo ku Jihofa ka ñwu ma ku ma we eche dab abo le̩."
2KI,17,16,"Ma la hi uko̩ du ki Jihofa O̩jo̩-ma te̩ ñwu ma tinyo̩, oñ ma fʼojibo da ñw o̩la-ma, owñ chʼamo̩ma okuno̩ meji, ma la fʼAshe̩ra che, oñ ma dojikane̩ ñw o̩wo̩ e̩wñ ojale, ma la re̩ Beal."
2KI,17,17,"Ma ño̩ je̩ ñw amo̩ma-ma e̩ne̩ke̩le̩ kpai onobule̩ ku ma le gu ef una le̩ du, ma la nʼifa abo̩, kpai e̩wñ ifamu ache, ma la ño̩ mʼo̩la-ma ko ta ñw e̩wñ ki bie̩ne̩ eju Jihofa eche ku ma nyi u uwe̩do̩."
2KI,17,18,"Todule̩ Jihofa we̩do̩ rʼabo Israe̩l tabale̩, oñ i mʼuma ko rinyo̩ bʼeju-wñ te̩; i nʼe̩ne̩ du ki bo̩ n, chai o̩lo̩pu Juda kate."
2KI,17,19,"Juda laño̩ de̩ uko̩ uko̩ ki Jihofa O̩jo̩-ma te̩ ñwu ma ni ge̩, chai e̩wñ uhio̩me̩ kʼabo Israe̩l che, e-le̩ ma lule̩ ef uwñ."
2KI,17,20,"Taku Jihofa ko̩ amugbe̩ Israe̩l chaka, oñ i fʼuma chʼukata, i la mʼuma kojʼef o̩wo̩ abo ku ma jʼuma akpa, gbogbo tak i mʼuma ko rinyo̩ bʼeju-wñ te̩."
2KI,17,21,"Todu i fʼabo Israe̩l kpanya bʼunyi Defid te̩; taku ma du Je̩ro̩boam, o̩ma Nebat, chʼonu, oñ Je̩ro̩boam le̩ fʼabo Israe̩l ne bʼetu Jihofa ubi te̩, i la je̩ ñwu ma fʼadure inaina ta."
2KI,17,22,Tak amo̩ma Israe̩l kwolule̩ ef adure Je̩ro̩boam du kʼi che; ma kwo bʼe-le̩ te̩ n;
2KI,17,23,gbogbo taku Jihofa mʼabo Israe̩l ño̩ bʼeju-wñ te̩ alu kʼi ka lʼalu amadu-wñ amakache̩ le̩ chaka. Abe̩le̩ ma mʼabo Israe̩l ko bʼoj ane̩-ma onugo te̩ nyʼAsiria gbogbo tʼojolu eñini.
2KI,17,24,"Tak onu Asiria kʼamone̩ kwo Babilo̩n wa, kpai kwo Kuta, kpai kwo Afa, kpai kwo Hemat, kpai Se̩farfe wa, oñ i mʼuma ko jʼef ewo ewo Samaria koji amo̩ma Israe̩l; tak ama gbʼane̩ Samaria nyʼo̩wo̩, oñ ma kwododo ef ewo ewo-wñ."
2KI,17,25,"Oñ i lewatu e̩gba ku ma chane̩ edodo o̩mo̩, ma la railo Jihofa n; todule̩ Jihofa fʼamidu kpe̩ rʼef una, oñ amidu le̩ fʼabo iche̩kibo̩-ma kpa."
2KI,17,26,"Todule̩ ma kʼo̩la ñw onu Asiria kakini, Abo uche̩ichi kʼuwe̩ ño̩ kʼe̩ ko ma jʼewo ewo abo Samaria le̩ ma oji ajo̩ kʼo̩jo̩ ane̩ o̩mo̩ du te̩ n; todule̩ i fʼamidu kpe̩ rʼef uma, e̩ la go, ma kpa ma, todabu ku ma ma ma e̩wñ elifo̩ o̩jo̩ ane̩ o̩mo̩ n."
2KI,17,27,"Tak onu Asiria ñwa ñwu ma kakini, Me̩ mʼatamaʼka ku me̩ du kwʼo̩mo̩ du dabi wʼo̩mo̩; kʼama ki nyʼadodo o̩mo̩, tak owñ ki nako̩ ma oji ajo̩ kʼo̩jo̩ ane̩ le̩ du te̩."
2KI,17,28,"Abe̩le̩ atamaʼka e-ku ma ño̩ kwo Samaria le̩ lewa dodo Be̩te̩l, oñ i ko̩ ma alu ku ma che ku ma railo Jihofa."
2KI,17,29,"Abo uche̩ichi le̩ okoke du muda, fʼamo̩jo̩ e-ma che, oñ ma ko ma jʼef unyi unyi oj otete otete kʼabo Samaria che le̩, abo uche̩ichi okoke du ko̩ jʼef ewo e-ma ugbo ku ma dodo le̩."
2KI,17,30,"Oñ abo Babilo̩n fu Suko̩t-beno̩t che, oñ abo Kut fu Ne̩rgal che, oñ abo Hemat fu Ashima che,"
2KI,17,31,"oñ abo Afa fu Nibhaz kpai Tartak che. Tak abo Se̩farfe fʼamo̩ma-ma gujo ef una ñw Adrame̩le̩k kpai Aname̩le̩k, amo̩jo̩ abo Se̩farfe le̩."
2KI,17,32,"Abe̩le̩ ma chokpo Jihofa, oñ ma kwochi o̩la-ma chʼamatama otete otete le̩, tak ama le̩ che iche̩bo̩ todu ma ef unyi otete otete."
2KI,17,33,"Ma chokpo Jihofa, ma la che o̩jo̩ e-ma onugo, alu kʼe̩wñ o̩gu abo uche̩ichi ugbo ku ma ño̩ ma kwo wa de̩."
2KI,17,34,Gbogbo tʼojolu eñini ma te̩tache alu ku ma che o̩gbo̩gba le̩.
2KI,17,35,"Ama chʼabo ki Jihofa kpalo kpai ama, kʼi la ka ñwu ma kakini, Ame̩ ki railo amo̩jo̩ omune̩ n, me̩ ki la dojikane̩ ñwu ma n, me̩ ki che ma n, me̩ ki la che iche̩bo̩ ñwu ma n;"
2KI,17,36,"chai Jihofa, e-kʼi nʼukpahiu lile kpai o̩wo̩-wñ enadala te̩ ako me̩ kwoj ane̩ Ijipti wa, owñ le̩ me̩ railo, owñ le̩ me̩ adojikane̩ ñw u, owñ le̩ me̩ ki la che iche̩bo̩ ñw u;"
2KI,17,37,"oñ e̩wñ uhio̩me̩ kpai oji ajo̩ kpai uko̩-o̩la, kpai uko̩ kʼi te̩, e-kʼi ko̩ tane̩ todu me̩, e-le̩ me̩ adejutʼo̩ ku me̩ che ogbegbele̩; me̩ ki la railo amo̩jo̩ omune̩ n;"
2KI,17,38,"me̩ ki gbenyo̩ alo kʼu kpe̩ kpʼame̩ n; me̩ ki la railo amo̩jo̩ omune̩ n,"
2KI,17,39,"chai Jihofa, O̩jo̩-me̩, me̩ arʼailo-wñ; tak owñ agba me̩ kwʼo̩wo̩ ame̩ne̩bi-me̩ chaka."
2KI,17,40,"Ma muda gbo̩ n, oñ ma che alu ku ma te̩tache o̩gbo̩gba le̩."
2KI,17,41,"Abe̩le̩ abo uche̩ichi le̩ nachokpo Jihofa, oñ ma nʼojibo-ma ku ma gbe̩ ache; amo̩ma-ma che abe̩le̩ ge̩ kpai amo̩ma amo̩ma-ma, alu kʼamata-ma che, alu le̩ ma che gbogbo tʼojolu eñini."
2KI,18,1,"Oñ i lewatu o̩do̩ e̩ke̩ta ku Hoshia, o̩ma Ela, jʼonu Israe̩l taku He̩ze̩kaya, o̩ma Ehaz, chane̩ ejʼonu Juda."
2KI,18,2,O̩do̩-wñ chʼogue̩lu e̩gba kʼi chane̩ ejʼonu-wñ; i la je̩ o̩do̩ ogu nyoke me̩la Je̩rusale̩m. Odu iye-wñ la ko̩ Ebai o̩ma Ze̩karaya.
2KI,18,3,"1 la che e̩wñ ki chʼo̩kpakpa eju Jihofa, alu du ki Defid ata-wñ che."
2KI,18,4,"I fʼotete otete le̩ gbe̩ rinyo̩, i la fʼojibo ojibo gulo̩ rinyo̩, i ño̩ fʼAshe̩ra lo̩ wane̩; tak i fʼejo ebije ekpikpa ki Mose̩s che le̩ guche̩ ye̩ge̩ye̩ge̩; todu gbogbo wʼiko le̩ amo̩ma Israe̩l tetagu otulale jo ñw u; oñ i dʼodu-wñ ko̩ Ne̩hushatan."
2KI,18,5,"Ike̩do̩no Jihofa O̩jo̩ Israe̩l; abe̩le̩ i nʼe̩ne̩ du kʼi dab owñ ef amonu Juda du ku ma je̩ ubi-wñ n, kpai ef abo ku ma je̩ dʼo̩gba-wñ n."
2KI,18,6,"Todu owñ yamo̩ Jihofa, i kwo bʼo̩ ubi te̩ n; i la ño̩ de uko̩ uko̩ kʼi te̩, owñ chʼe-ki Jihofa ñwa ñwu Mose̩s le̩."
2KI,18,7,"Jihofa la dʼugbo-wñ; ugbo du kʼi dufu nyi, i ara ñw u; oñ i ko̩ onu Asiria, i ño̩ rʼo̩ ge̩ n."
2KI,18,8,"I fʼabo Filistia kpa gbogbo wa Gaza kpai alo̩me̩-wñ, akwo o̩do̩go̩ abide gbogbo wa ewo kʼi nʼaku."
2KI,18,9,"Oñ i lewatu o̩do̩ e̩ke̩le̩ ku He̩ze̩kaya jʼonu, owñ chʼo̩do̩ e̩kebie Hoshia o̩ma Ela onu Israe̩l, Shalmanise̩r, onu Asiria, la mute̩gu wa kʼi kobo̩ Samaria, tak i kpala nyʼu."
2KI,18,10,"Oñ e̩gba kʼo̩do me̩ta muda ma fʼuma du; owñ chʼo̩do̩ He̩ze̩kaya e̩ke̩fa, owñ chʼo̩do̩ e̩ke̩la Hoshia onu Israe̩l, ma fu Samaria du."
2KI,18,11,"Tak onu Asiria mʼabo Israe̩l le̩ ño̩ le tʼAsiria, oñ i mʼuma ko jo̩ Hela, kpai o̩la Hebo̩r aji Gozan le̩, kpai ef ewo ewo abo Me̩dia,"
2KI,18,12,"todabu ku ma ma gbʼomu Jihofa O̩jo̩-ma gbo̩ n, ma la fʼalo-wñ daba, owñ chʼe̩wñ du ki Mose̩s, adu Jihofa le̩, ñwa ñwu ma, ma la ko̩ egbʼo̩ kpai eche ge̩."
2KI,18,13,"Oñ o̩do̩ onu He̩ze̩kaya e̩ke̩gwe̩le̩ Se̩nake̩rib, onu Asiria, mute̩gu wa akobo̩ ewo Juda du ki nʼaku, oñ i fʼu du."
2KI,18,14,"Taku He̩ze̩kaya, onu Juda, fʼuche̩ kpe̩ru onu Asiria Lakish, kakini, U dure me̩; mudabi bʼumi o̩la te̩; e̩wñ kʼe̩ du nʼumi oji, nane̩. Tak onu Asiria le̩ fʼajifa tale̩nt oli me̩fa kpai o̩jamalia tale̩nt ogue̩gwa bu ñwu He̩ze̩kaya onu Juda."
2KI,18,15,He̩ze̩kaya la mʼajifa du ku ma li ef unyi Jihofa kpai e-ku ma li ef o̩pata unyi onu ko ñw u.
2KI,18,16,"Iko le̩ He̩ze̩kaya mʼe-ki jʼalugbana unyi Jihofa ko̩da wane̩ kpai akwo o̩la oli ugbogaga-wñ, owñ chʼe-ku He̩ze̩kaya onu Juda ko wenyʼu le̩, oñ i mʼu ko ñw onu Asiria."
2KI,18,17,"Tak onu Asiria fu Tartan kpai Rabsaris kpai Rabshake̩ kpe̩ kwo Lakish nyʼugbo onu He̩ze̩kaya, ma kʼabogu wewe wa Je̩rusale̩m. Oñ ma mute̩gu lewa Je̩rusale̩m. Tak e̩gba ku ma mute̩gu wa kpa, ma lewa dago ugbo o̩cha omi abukpe omi e-ate̩ le̩, oñ chʼe-ki dʼej o̩na oko agwukpo."
2KI,18,18,"Tak abu ku ma nʼomu dala do̩ onu, E̩layakim o̩ma Hilkaya, kʼi nʼo̩da abo unyi onu, kpai She̩bna, ako̩takada, kpai Joa o̩ma Esaf, ako̩takada inabali e̩wñ onu, dufu wa ugbo ma."
2KI,18,19,"Taku Rabshake̩ ka ñwu ma kakini, Me̩ ka ñwu He̩ze̩kaya faifai kakini, Abu kʼonu lile kʼi chʼonu Asiria le̩ ka de̩ kakini, Ukibeno kʼuwe̩ ake̩do̩no-i chʼe̩wñ?"
2KI,18,20,"Uwe̩ kakini, (i muda chʼo̩la alu ofofo), E̩ne̩ kʼi abʼuwa lʼo̩la kpai ukpahiu tod ogu do̩mo̩. E̩ne̩ uwe̩ ke̩do̩nʼo̩ kʼe̩ ko̩ mi?"
2KI,18,21,"Fa-i, go, uwe̩ ke̩do̩nʼo̩kpa elikpo kʼi guche̩ le̩, owñ che Ijipti; i la che̩wñ kʼone̩ lo̩nʼo i agwunyʼu o̩wo̩, kʼi achʼo agbe; abe̩le̩ Fero onu Ijipti de̩ ñw abo du ku ma ke̩do̩nʼo."
2KI,18,22,"Iche̩wñ ku me̩ muda ka ñwu mi kakini, A ke̩do̩no Jihofa O̩jo̩-wa; i chʼowñ He̩ze̩kaya kʼotete otete-wñ kpai ubo̩ iche̩bo̩-wñ rinyo̩ le̩ n, kʼi la ka ñw abo Juda kpai Je̩rusale̩m kakini, Ame̩ ki dojikane̩ o̩gba ubo̩ iche̩bo̩ Je̩rusale̩m in in?"
2KI,18,23,"Todule̩ nagbo̩ko̩bʼe̩, e̩ gwʼinene kpai odu-mi onu Asiria, tak omi akʼamanya icham nyʼo̩gwo̩ko̩ meji ñw e̩, ikani uwe̩ neke ali one̩ wewe ku ma atano ma."
2KI,18,24,"I dʼabe̩-i fa? ab e̩ le kʼuwe̩ aneke rʼeju agbojiʼka ki nya ef amadu odu-mi da, kʼe̩ la ke̩do̩nʼabo Ijipti tod o̩kogu kpai amananya?"
2KI,18,25,"Ewa kʼu wa akʼogu bʼuña kide̩ kʼu fʼu kpabie̩ Jihofa dʼugbo mi n? Jihofa ka ñwu mi kakini, Mute̩gu nyʼako̩gu bʼane̩-i, kʼe̩ fʼu kpabie̩."
2KI,18,26,"Tak E̩layakim, o̩ma Hilkaya, kpai She̩bna kpai Joa ka ñwu Rabshake̩ kakini, Agba, e̩ ko̩la ñw amadu-we̩-i alu ichi Siria, todu a gbʼe-le̩; e̩ ki la ko̩la ñw a alu ichi amaJu, kʼeti amone̩ ku ma jʼoj o̩do̩-i ki gbo̩ n."
2KI,18,27,"Taku Rabshake̩ ka ñwu ma kakini, Odu-mi fʼumi kpe̩ rʼodu-we̩ kpai ugbo we̩ kʼu kʼo̩la-i? I chʼugbo abo ku ma gugu oj o̩do̩, kʼama ki jʼechu o̩la-ma, kʼuma ki ñmo̩ itomiofo-ma manyʼuwe̩ oñ i kpe̩ mi rʼu n?"
2KI,18,28,"Taku Rabshake̩ kwodago, oñ i chʼomu-wñ nyate̩ aka nana alu ichi amaJu kakini, Ame̩ ki gbʼo̩la onu lile le̩, owñ chʼonu Asiria!"
2KI,18,29,"Abu kʼonu le̩ ka de̩ kakini, Me̩ ki je̩ ñwu He̩ze̩kaya gba me̩ ibe n; todu i aneke gba me̩ kwef o̩wo̩-wñ n."
2KI,18,30,"Me̩ ki la je̩ ñwu He̩ze̩kaya che ku me̩ ke̩do̩no Jihofa n, abu kʼi akakini, Jihofa agba wa chuu, i la adʼewo-i tʼef o̩wo̩ onu Asiria n."
2KI,18,31,"Me̩ ki netiru He̩ze̩kaya n; todu abu kʼonu Asiria ka de̩ kakini, Me̩ fʼe̩nyo̩ che kpʼomi ku me̩ dufu wa ñwu mi; tak e̩ne̩ne̩ne̩ne̩-me̩ ki naje̩ achiwebe̩te̩ma e-wñ, e̩ne̩ne̩ne̩ne̩ ki naje̩ e̩rʼo̩gbaikolo-wñ, e̩ne̩ne̩ne̩ne̩-me̩ ki nañmo̩ omi obuga e-wñ;"
2KI,18,32,"gbogbo tak u wa ko me̩ kwʼemi tʼef ane̩ ki dab ane̩-me̩-i onugo, ane̩ o̩ka kpai omi achiwebe̩te̩ma tito̩ i che, ane̩ uje̩wñ kpai uche̩ achiwebe̩te̩ma ane̩ oli o̩lif kpai iño̩ i la che̩, kʼame̩ ki deju ku me̩ we eku, oñ e̩gba ku He̩ze̩kaya agba me̩ ibe̩, kakini, Jihofa agba wa, me̩ ki ne̩tirʼu n."
2KI,18,33,I nʼo̩jo̩ abo uche̩ichi du kʼi gba ane̩-wñ kwef o̩wo̩ onu Asiria mama me̩?
2KI,18,34,Ugbo amo̩jo̩ Hemat kpai Arpad jo̩? Ugbo amo̩jo̩ abo Se̩farfe kpʼe-Hina kpʼe-Ifa jo̩? Ama gba Samaria bʼumi o̩wo̩ te̩ me̩?
2KI,18,35,Ugbo abo ku ma jʼef amo̩jo̩ abo ane̩ ojoji ojoji ku ma gbʼane̩-ma bʼumi o̩wo̩ te̩ jo̩? Taku Jihofa agba Je̩rusale̩m bʼumi o̩wo̩ te̩?
2KI,18,36,"Amone̩ le̩ muda chechi jo̩, ma dohi o̩la kate ñw u n; todu uko̩ kʼonu te̩ ñwu ma tane̩ le̩ de̩ kakini, Me̩ ki dohi ñw u n."
2KI,18,37,"Tak E̩layakim, o̩ma Hilkaya, kʼi nʼo̩da abunyi onu, kpai She̩bna, ako̩takada, kpai Joa, o̩ma Esaf ako̩takada Inabali onu, lewa ugbo He̩ze̩kaya, ukpo o̩la-ma chʼe̩fana, taku ma dʼo̩la Rabshake̩ le̩ ka ñw u."
2KI,19,1,"Oñ i lewatu e̩gba kʼonu He̩ze̩kaya gbo̩, i fʼe̩wñ o̩la-wñ fana, tak i kʼe̩gbanukpo nyʼo̩la, oñ i le tʼef unyi Jihofa."
2KI,19,2,"Tak i fʼE̩layakim, kʼi nʼo̩da abunyi-wñ le̩ kpai She̩bna ako̩takada kpʼabogijo ef amatama, kpe̩rʼAizaya akache̩ kʼi chʼo̩ma Emo̩z, e̩gbanukpo la bʼo̩la-ma ma."
2KI,19,3,"Oñ ma ka ñw u kakini, Abu ku He̩ze̩kaya ka de̩ kakini, Eñini-i chʼo̩jo̩ o̩pe̩cha kpai uka enu, kpai ina ebu; todu i lewa tʼo̩jo̩ amo̩ma ebi, ukpahiu la do̩mo̩ ku ma du kʼuma e̩che̩ dufu n."
2KI,19,4,"Ikani Jihofa O̩jo̩-we̩ agbo̩ o̩la du ki kwʼalu Rabshake̩, e-kʼonu Asiria odu-wñ kpe̩ wa kʼi afo̩ko̩ O̩jo̩ e-ki deju, kʼi adejurʼo̩la ki Jihofa O̩jo̩-we̩ gbo̩ le̩; todule̩ e̩ ki mʼadua-we̩ du dago tod e̩bo̩bo̩ amone̩ ki bo̩."
2KI,19,5,Abe̩le̩ abuko̩lo̩ onu He̩ze̩kaya lewa ugbo Aizaya.
2KI,19,6,"Tak Aizaya ka ñwu ma kakini, Abu ku me̩ aka ñw odu-me̩ de̩ kakini, Abu ki Jihofa ka de̩ kakini, E̩ ki railo o̩la kʼe̩ gbo̩ le̩ n, owñ chʼe-kʼabuko̩lo̩ onu Asiria du chʼakpabie̩ mi le̩."
2KI,19,7,"Go, nadʼafuʼka tʼef uwñ, tak i agbʼinabali, oñ i adabi tʼane̩ e-wñ onugo; tak u naje̩ ñw u wane̩ lʼalu o̩be̩chageli oj ane̩ e-wñ onugo."
2KI,19,8,"Abe̩le̩ Rabshake̩ mudabi, oñ i lewa ke̩re̩bʼabu kʼonu Asiria najogu bʼabo Libna; todu i gbo̩ ka kʼi kwo bo̩ Lakish te̩ me̩."
2KI,19,9,"Tak e̩gba kʼi gbʼinabali Tirhaka, onu Itiopia, kakini, Go, i ledufu wa kʼi jogu kpʼuwe̩, i ño̩ dabi fʼamonuche̩ kpe̩ru He̩ze̩kaya kakini,"
2KI,19,10,"Abu ku me̩ aka ñwu He̩ze̩kaya onu Juda le̩ de̩, kakini, Uwe̩ ki je̩ ñw O̩jo̩-we̩ kʼe̩ ke̩do̩no le̩ gbʼe̩ ifce kakini, Ma adu Je̩rusale̩m tef o̩wo̩ onu Asiria ni n."
2KI,19,11,"Go, uwe̩ gbo̩ e̩wñ kʼamonu Asiria che ojane̩ ojane̩ chaka, alu ku ma ko ma jo̩ ñw O̩jo̩ hioko; uwe̩ ñʼafu ge̩?"
2KI,19,12,"Amo̩jo̩ abo uche̩ichi gba ma? Owñ chʼe-kʼamata-mi fukpabie̩ rinyo̩ le̩, Go̩zan kpai Heran kpai Rize̩f kpai amo̩ma Ide̩n ku ma jo̩ Te̩lasar?"
2KI,19,13,Ugbo onu Hemat de̩? kpai onu Arpad kpai onu ewo Se̩farfe kpʼe-Hina kpai Ifa?
2KI,19,14,"Taku He̩ze̩kaya mʼo̩takada le̩ gba kwʼef o̩wo̩ amonuche̩, oñ i fʼo̩kalatu-wñ che; taku He̩ze̩kaya mute̩gu nyʼef unyi Jihofa, oñ i fʼu nadala te̩ o̩gba Jihofa."
2KI,19,15,"Taku He̩ze̩kaya kwochʼadua o̩gba Jihofa, oñ i kakini, O Jihofa, O̩jo̩ e-Israe̩l; uwe̩ kʼe̩ gugu ate̩ amiche̩rub le̩, uwe̩, uwe̩ kate, chʼO̩jo̩ ojane̩ ojane̩ ile̩ du; uwe̩ fʼefojale kpʼane̩ ile̩ che."
2KI,19,16,"Hi eti-we̩ wane̩, kʼe̩ gbo̩, O Jihofa; mʼeju-we̩ chi, O Jihofa, kʼe̩ li; kʼe̩ la gbo̩ o̩la ku Se̩nake̩rib ka le̩, owñ chʼe-kʼi du kpʼo̩ uche̩ wa kʼi fo̩ko̩ O̩jo̩ ki deju."
2KI,19,17,"Ochochi, Jihofa, amonu Asiria fʼabo uche̩ichi kpʼane̩-ma chihi rinyo̩,"
2KI,19,18,"ma la kʼamo̩jo̩-ma jʼef una; todu abo le̩ chʼamo̩jo̩ n, chai uko̩lo̩ o̩wo̩ one̩ ofo, oli kpai okuta; i che tod e-le̩ oñ ma fʼuma kpabie̩ rinyo̩."
2KI,19,19,"Todule̩ fa-i, O Jihofa O̩jo̩-wa, nagbo̩ko̩bʼuwe̩, mʼuwa gba kwef o̩wo̩-wñ, todu kʼojane̩ ojane̩ ile̩-i du ki ma ka kʼuwe̩ Jihofa, uwe̩ kate chʼO̩jo̩."
2KI,19,20,"Tak Aizaya, o̩ma Emo̩z, fʼuche̩ kpe̩ru He̩ze̩kaya kakini, Abu ku Jihofa O̩jo̩ Israe̩l ka de̩ kakini, Todabu kʼuwe̩ chadua ñw mi bo Se̩nake̩rib onu Asiria le̩ ma, u gbo̩."
2KI,19,21,"O̩la-wñ ki Jihofa ka le̩ de̩ kakini,"
2KI,19,22,E̩ne̩ uwe̩ fʼo̩ko̩-wñ kʼe̩ chʼakpabie̩-wñ le̩?
2KI,19,23,"Uwe̩ fʼo̩ko̩ Ondu lugbo amonuche̩-we̩ me̩,"
2KI,19,24,U fʼura gwa
2KI,19,25,Uwe̩ gbʼinabali
2KI,19,26,"e̩wñ ki chi kʼabo ku ma dodo o̩mo̩ nʼukpahiu re ofo,"
2KI,19,27,Omi muda chema uguane̩-we̩
2KI,19,28,Tod o̩fu kʼe̩ lo̩rʼumi le̩
2KI,19,29,"E̩wñ ki achʼujiwe-wñ ñw e̩ la de̩ kakini: O̩do̩-i ame̩ aje̩ e̩wñ ki tiga o̩to̩to̩la-wñ, tak o̩do̩ ekeji ame̩ aje̩ e̩wñ ki atiga kwef e-le̩; oñ o̩do̩ e̩ke̩ta ame̩ ki gbe̩ e̩wñ, ku me̩ ko wʼunyi, ame̩ ki ne achiwebe̩te̩ma, ku me̩ je̩ e̩ro-wñ."
2KI,19,30,"Tak e̩bo̩bo̩ abo unyi Juda ki fʼuma o̩wo̩ le̩ adabi fʼili nyʼane̩, ma la arʼe̩ro ate̩;"
2KI,19,31,"todu Je̩rusale̩m chʼugbo kʼe̩bo̩bo̩ amone̩ akpatuka kwo dufu, uwo Zayo̩n la chʼugbo kʼabo ki fʼuma o̩wo̩ akwo. E̩do̩ Jihofa ki tʼo̩ ache e̩wñ-i."
2KI,19,32,"Todule̩ abu ki Jihofa ka o̩la onu Asiria le̩ de̩ kakini, I agudu wʼef ewo-i n, i la atʼo̩fa o̩mo̩ n, i anʼugbe̩yo̩ wʼo̩gba-wñ n, i la akpʼugbudu nyʼu n."
2KI,19,33,"O̩na kʼi lewa le̩, e-le̩ gbage̩de̩ i adabi le lo̩, i la awʼef ewo-i n, Jihofa ka-i."
2KI,19,34,"Todu omi abʼo̩gba nyʼewo-i kʼu fʼu jadu, todu e-mi onugo kpai todu adu-mi Defid."
2KI,19,35,"Oñ i lewatu odu o̩jo̩ le̩ onuche̩ Jihofa ledufu, oñ i fʼamone̩ icham nyʼo̩gwo̩ko̩ ugbo oli me̩ta nyʼogue̩gwa nyoke me̩lu kpa ef uru abo Asiria le̩; oñ e̩gba kʼamone̩ takpa kwane̩, odudu, go, abo le̩ chaka chʼoku one̩ jo̩."
2KI,19,36,"Todule̩ Se̩nake̩rib onu Asiria kwo bʼo̩mo̩ te̩, oñ i le owñ, i la mudabi agugu Nine̩fa."
2KI,19,37,"Oñ i lewatu abu kʼi do̩mo̩ adojikane̩ ef unyi Nisro̩k, o̩jo̩-wñ, Adrame̩ie̩k kpai Shareze̩r, amo̩ma-wñ, nʼo̩be̩chageli kpa, taku ma fʼo̩ o̩wo̩ le tʼoj ane̩ Ararat. Oñ Isar-hado̩n o̩ma wñ jʼonu koji-wñ."
2KI,20,1,"Iko le̩ He̩ze̩kaya achʼo̩ga me̩rʼe̩ku. Tak Aizaya akache̩ kʼi chʼo̩ma Emo̩z le̩ lewʼugbo-wñ, oñ i ka ñw u kakini, Abu ki Jihofa ka de̩, kakini, Fʼuko te̩ ñw abo we̩; todu uwe̩ aku, e̩ ñʼaye ge̩ n."
2KI,20,2,"Tak i mʼeju-wñ rida tʼo̩do̩, oñ i rodubo̩ Jihofa kakini,"
2KI,20,3,"O Jihofa, nagbo̩ko̩bʼuwe̩, e̩ nadibekado alu kʼu te̩talule̩ o̩gba-we̩ ef ochochi kpai e̩do̩ foo, kʼu la fʼe̩wñ ki nyo̩ eju-we̩ che. Tak He̩ze̩kaya kworaku anyanyi."
2KI,20,4,"Oñ i lewatu, o̩gba tak Aizaya dufu tʼalumeji ewo le̩, o̩la Jihofa lewʼugbo-wñ kakini,"
2KI,20,5,"Mudabi, kʼe̩ ka ñwu He̩ze̩kaya e̩nuto̩gba amone̩-mi le̩, kakini, Abu ki Jihofa, O̩jo̩ Defid ata-we̩, ka de̩ kakini, Omi gbo̩ adua-we̩, u la fʼomi aku-we̩ li me̩; go, omi achʼo̩ga-we̩ kpa; o̩to̩na uwe̩ ate̩gu nyʼunyi Jihofa."
2KI,20,6,"Omi la abu o̩do̩ me̩gwe̩lu tʼolugbo-we̩; u ñʼagba uwe̩ kpai ewo-i kwef o̩wo̩ onu Asiria; u la abʼo̩gba nyʼewo-i todu e-mi onugo, kpai tod adu-mi Defid ge̩."
2KI,20,7,"Tak Aizaya kakini, Mʼe̩bo̩ ero o̩gbaikolo du. Taku ma mʼu du nʼikete̩ o̩ko̩-wñ oñ i muye."
2KI,20,8,"Taku He̩ze̩kaya ka ñw Aizaya kakini, E̩wñ chʼujiwe-we̩ ka ku Jihofa achʼo̩ga-mi kpa, kʼomi ate̩gu nyʼunyi Jihofa o̩to̩na ta?"
2KI,20,9,"Tak Aizaya kakini, E̩wñ ki achʼujiwe kʼi akwʼugbo Jihofa ñw e̩ ka ku Jihofa ache e̩wñ kʼi ka le̩ de̩ kakini; olubo̩ ki te̩ nyʼo̩gba e̩re̩ me̩gwa abe̩k i te̩ tʼubi e̩re̩ me̩gwa?"
2KI,20,10,"Taku He̩ze̩kaya dohi kakini, Kʼolubo̩ ki te̩ nyʼo̩gba e̩re̩ me̩gwa e-le̩ gbegbe n; o̩da, ama olubo̩ ki nate̩ tʼubi e̩re̩ me̩gwa."
2KI,20,11,"Tak Aizaya akache̩ le̩ raku do̩ Jihofa; oñ i dʼolubo̩ dabi ubi e̩re̩ me̩gwa, ugbo kʼi agwo̩ru ubo̩ Ehaz le le̩."
2KI,20,12,"Iko le̩ Be̩rodak-baladan, o̩ma Baladan, onu Babilo̩n, mʼo̩takada kpai e̩wñ ele ko kpuche̩ ru He̩ze̩kaya todu i gbo̩ ka ku He̩ze̩kaya fʼo̩ga che."
2KI,20,13,"Taku He̩ze̩kaya netirʼuma, oñ i dʼunyi e̩wñ akoko-wñ ña ma chaka, ajifa-wñ kpai o̩jamalia-wñ kpai e̩wñ ido̩ro̩ kpai ekpo kʼaja-wñ kpuna, kpai unyi e̩wñ ido̩na ogu-wñ kpai e̩wñ du ku ma li ef e̩wñ akoko-wñ. I nʼe̩wñ ki bo̩ unyi-wñ kpai ugbo du kʼo̩da-wñ te̩ kade, kʼi ma du ña ma n in."
2KI,20,14,"Tak Aizaya, akache̩, lewʼugbo He̩ze̩kaya, onu, oñ i ka ñw u kakini, Ab abo le̩ ka ñw e̩? Ugbo ma la kwo wʼugbo-we̩ ta? Taku He̩ze̩kaya kakini, Ma kwʼane̩ o̩najiji, owñ che Babilo̩n ma kwo wa."
2KI,20,15,"Tak i kakini, E̩wñ ma li ef unyi-we̩? Oñ He̩ze̩kaya dohi kakini, Ma fʼe̩wñ du ki dʼef unyi-mi li; e̩wñ du bo̩ ef e̩wñ akoko-mi kʼomi ma du ña ma ni n."
2KI,20,16,"Tak Aizaya ka ñwu He̩ze̩kaya kakini, E̩ nagbʼo̩la ki Jihofa ka."
2KI,20,17,"Go, iko-wñ awa kʼe̩wñ du ki jʼef unyi-we̩ kpai e̩wñ kʼamata-we̩ ko maja jo̩ gbogbo tʼojolu eñini, ma año̩ alo tu Babilo̩n; e̩wñ du abo̩ n, Jihofa ka-i."
2KI,20,18,"Ma la ako amo̩ma-we̩ e̩ne̩ke̩le̩ ku ma akwʼef uta-we̩ dufu, e-kʼuwe̩ abi, alo ge̩; tak ama amud amonoji ef unyi onu Babilo̩n le̩."
2KI,20,19,"Taku He̩ze̩kaya ka ñw Aizaya kakini, O̩la Jihofa kʼuwe̩ ka le̩ chenyo̩. I ño̩ kakini, I chʼab i de̩ de̩ n? Ure̩do̩ kpai ochochi ki do̩mo̩ iko e-mi dee."
2KI,20,20,"Oñ o̩la He̩ze̩kaya ki bo̩ kpai ukpahiu-wñ du, alu kʼi fʼabukpe omi le̩ gwa, kpai o̩na omi kʼomi la ale wʼef ewo le̩, inabali-wñ che̩ko̩ rʼef o̩takada Iko E̩wñ Amonu Juda n?"
2KI,20,21,"Oñ He̩ze̩kaya cholu manyʼamata-wñ; taku Manasa, o̩ma-wñ, jʼonu koji-wñ."
2KI,21,1,O̩do̩ Manasa chʼe̩gweji e̩gba kʼi chane̩ ejʼonu-wñ; i la je̩ Je̩rusale̩m o̩do̩ ooje nyoke me̩lu. Odu iye-wñ la ko̩ He̩fziba.
2KI,21,2,"I la fʼe̩wñ ki bie̩ne̩ eju Jihofa che, teju alu kʼe̩wñ ihie̩ne̩ abo uche̩ichi ki Jihofa ne rinyo̩ bʼamo̩ma Israe̩l o̩gba te̩ de̩."
2KI,21,3,"Todu i dabi ko̩ otete otete e-kʼata-wñ He̩ze̩kaya gulo̩ rinyo̩ le̩; i la ño̩ fʼubo̩ iche̩bo̩ ne dago ñwu Beal, oñ i fʼAshe̩ra che, alu kʼEhab onu Israe̩l le̩ che, i laño̩ dojikane̩ ñw uwewe e̩wñ ojale, i la re̩ ma."
2KI,21,4,"I ño̩ fʼubo̩ iche̩bo̩ ne jo̩ ef unyi Jihofa, owñ chʼugbo ki Jihofa kʼo̩la-wñ kakini, Je̩rusale̩m oñ omi adʼodu-mi te̩."
2KI,21,5,I laño̩ fʼubo̩ iche̩bo̩ ne jo̩ ef ologbo kpʼanuku unyi Jihofa le̩ todu uwewe e̩wñ ojale chaka.
2KI,21,6,"Oñ i je̩ ñw o̩ma-wñ lale gu ef una le̩ du, i agʼile̩ gʼegu, i la nʼe̩wñ ojoji kʼi nago tak i ako̩la, i che̩ne̩ uma kpai abo ku ma gʼomi kpai amachobochi ge̩; i fʼe̩wñ ki bie̩ne̩ eju Jihofa che nana nana, kʼi nyʼowñ uwe̩do̩."
2KI,21,7,"Tak i mʼojibo Ashe̩ra ku ma gbe̩ le̩, owñ chʼe-kʼowñ che, i dʼe-le̩ dago ef unyi e-ki Jihofa ka ñwu Defid kpai o̩ma-wñ So̩lo̩mo̩n kakini, Ef unyi ki de̩, kpai efu Je̩rusale̩m-i, e-kʼu du kwef o̩lo̩pu o̩lo̩pu Israe̩l chaka o̩mo̩nadʼodu-mi te̩ ogbegbele̩."
2KI,21,8,"Omi ñʼache kʼe̩re̩ abo Israe̩l ki chʼalakpa tale bʼoj ane̩ e-kʼomi du ñw amata-ma-i te̩ ge̩ n, chai e-le̩ kate, ama ki dejute̩ kʼama ki che teju e̩wñ du kʼu ñwa ñwu ma, kpai teju uko̩-o̩la e-kʼadu-mi Mose̩s ñwa ñwu ma chaka."
2KI,21,9,Ma muda gbo̩ n; taku Manasa ko ma la kʼama ki che e̩wñ ki bie̩ne̩ tʼe-kʼabo uche̩ichi ki Jihofa kpʼuma fo̩ rinyo̩ o̩gba amo̩ma Israe̩l che le.
2KI,21,10,"Taku Jihofa ko̩la lʼalu amadu-wñ, amakache̩ le̩, kakini,"
2KI,21,11,"Todabu ku Manasa, onu Juda, fʼe̩wñ ihie̩ne̩-i che, kʼi laño̩ fʼe̩wñ bibi che tʼe-du kʼabo Amo̩r, ku ma dʼo̩mo̩ tak i wa, che le, kʼi ño̩ nʼode-wñ je̩ ñw abo Juda dure-i;"
2KI,21,12,"todule̩ abu ki Jihofa O̩jo̩ e-Israe̩l aka de̩ kakini, Go, omi akʼe̩bie̩ne̩ wa abʼi Je̩rusale̩m kpai Juda ma, e-kʼe̩ne̩ du kʼi agbo̩ inabali-wñ, eti-wñ meji achʼo kpoo."
2KI,21,13,"U la afʼiku Samaria fa abʼi Je̩rusale̩m ma, kpai iku e̩ñwa e-abo unyi Ehab; tak u nadu e̩wñ li Je̩rusale̩m alu kʼone̩ ali o̩tara, naliʼi, narida bʼane̩ ma."
2KI,21,14,"Tak u namʼe̩bo̩bo̩ e̩wñ ogu-mi ko rinyo̩, oñ nako ma jʼef o̩wo̩ ame̩nebi-ma; ama la amud e̩wñ aluje̩ kpai e̩wñ kʼogu je̩ ñw ame̩nebi-ma chaka."
2KI,21,15,"Todabu ku ma te̩tache e̩wñ ki bie̩ne̩ eju-mi, ma laño̩ nyʼumi uwe̩do̩ akwo o̩jo̩ kʼamata-ma kwʼoj ane̩ Ijipti wa gbogbo tʼojolu eñini."
2KI,21,16,"Anubi le̩ ge̩ Manasa kʼe̩bie̩ ki ma nʼudu n dafo tabale, gbogbo tak i je̩ ñwu Je̩rusale̩m che̩ko̩ ñw u kwo otitala ejuʼka tʼotitala eju ekeji; e-le̩ manyʼadure-wñ kʼi ne̩ je̩ ñw abo Juda dure, owñ chʼe̩wñ ki bie̩ne̩ eju Jihofa ku ma che le̩."
2KI,21,17,"Oñ o̩la Manasa ki bo̩, kpai e̩wñ du kʼi che, kpai edure kʼi dure, inabali-wñ che̩ko̩ rʼef o̩takada Iko̩ E̩wñ Amo-nu Juda le̩ n?"
2KI,21,18,"Taku Manasa cholu manyʼamata-wñ, oñ ma mʼu du ji ef uche̩ ubioko unyi-wñ onugo, ef uche̩ Uza i che; tak Amo̩n o̩ma-wñ jʼonu koji-wñ."
2KI,21,19,"O̩do̩ Amo̩n chʼogu nyoke meji e̩gba kʼi chane̩ ejʼonu-wñ; i la jʼonu Je̩rusale̩m o̩do̩ meji. Odu iye-wñ la ko̩ Me̩shule̩me̩t, o̩ma Heruz e-Jo̩tba."
2KI,21,20,"I laño̩ che e̩wñ ki bie̩ne̩ eju Jihofa, alu ku Manasa ata-wñ che."
2KI,21,21,"Oñ i tale o̩na o̩na du kʼata-wñ le, i la chʼode ode kʼata-wñ che, i laño̩ dojikane̩ ñwu ma;"
2KI,21,22,"oñ i hi Jihofa, O̩jo̩ amata-wñ, tinyo̩. I la lule̩ o̩na Jihofa n."
2KI,21,23,"Tak abuko̩lo̩ Amo̩n fʼalo da nyʼu, oñ ma mʼonu du kpa ef unyi-wñ onugo."
2KI,21,24,"Ama amone̩ ane̩ le̩ fʼabo du ku ma dʼalu nyʼAmo̩n onu kpa; tak amone̩ ane̩ le̩ du Josaya, o̩ma-wñ, jʼonu koji-wñ."
2KI,21,25,"Oñ o̩la Amo̩n kibo̩ kʼi che, inabali-wñ che̩ko̩ rʼef o̩takada Iko E̩wñ Amonu Juda le̩ n?"
2KI,21,26,"Taku ma mʼu du ji ef oji-wñ ef uche̩ Uza le̩; oñ Josaya, o̩ma-wñ jʼonu koji-wñ."
2KI,22,1,O̩do̩ Josaya chʼe̩jo̩ e̩gba kʼi chane̩ ejʼonu-wñ; i la jʼonu Je̩rusale̩m o̩do̩ ogue̩gwa nyokeʼka. Odu iye-wñ la ko̩ Jidaida o̩ma Adia e-Bo̩zkat.
2KI,22,2,"I la fʼe̩wñ ki nyo̩ eju Jihofa che, oñ i lule̩ o̩na Defid ata-wñ chaka, i la na tʼawo̩to̩ abe̩k awohi n."
2KI,22,3,"Oñ i lewatu o̩do̩ e̩ke̩gwe̩jo̩ ku Josaya jʼonu, kʼonu fu Shefan, o̩ma Azalaya, o̩ma Me̩shulam, ako̩takada le̩, kpe̩ nyʼunyi Jihofa, kakini,"
2KI,22,4,"Mute̩gu nyʼugbo Hilkaya, agboji amata-ma le̩, kʼowñ ki kaluka o̩ko̩ ku ma ko wʼef unyi Jihofa, owñ chʼe-kʼamadalo̩na gba ugbo amone̩-i;"
2KI,22,5,"kʼama ki ko̩ jʼef o̩wo̩ abuko̩lo̩ ku ma fejute̩ unyi Jihofa, tak abo le̩ ki nako ñw abuko̩lo̩ ku ma jʼef unyi Jihofa, kʼama ki ñw o̩do̩ unyi O̩jo̩ ugbo ki gulo̩ che,"
2KI,22,6,"kpai amikapita kpai amakʼunyi kpai amanʼo̩do̩ okuta, kʼama ki ne̩ la oli kpai okuta ku ma da ku ma ne̩ ñwʼunyi le̩ che."
2KI,22,7,Ma muda lo o̩ko̩ ku ma ko̩ jʼef o̩wo̩-ma kpʼama n; todu ma chʼamachubi one̩.
2KI,22,8,"Taku Hilkaya, agboji amatama le̩, ka ñwu Shefan, ako̩takada le̩, kakini, Omi fʼo̩takada uko̩-o̩la li ef unyi Jihofa. Oñ Hilkaya mʼo̩takada le̩ du ñwu She̩fan, tak i fʼo̩kalatu-wñ che."
2KI,22,9,"Taku Shefan ako̩takada le̩ lewʼugbo onu, oñ i ño̩ dʼinabali ñw onu, i kakini, Abuko̩lo̩-we̩ kʼo̩ko̩ ku ma li ef unyi le̩ dajane̩, oñ ma mʼu ko ñw abuko̩lo̩ ku ma fejute̩ unyi Jihofa."
2KI,22,10,"Taku Shefan, ako̩takada le̩, ka ñw onu kakini, Hilkaya atama mʼo̩takadaʼka du nyʼumi o̩wo̩. Oñ Shefan fʼo̩kalatu-wñ che o̩gba onu."
2KI,22,11,"Oñ i lewatu, e̩gba kʼonu gbʼo̩la ki dʼef o̩takada uko̩-o̩la le̩, i fʼe̩wñ o̩la-wñ fana."
2KI,22,12,"Tak onu ñwa ñwu Hilkaya, atama, kpai Ahaikam, o̩ma Shefan, kpai Akbo̩r, o̩ma Maikaya, kpai Shefan, ako̩takada, kpai Aseya, e̩nuko̩lo̩ onu le̩, kakini,"
2KI,22,13,"Me̩ lo, ku me̩ tu Jihofa ene ñwu mi, kpai todu amone̩-i, kpai todu abo Juda chaka, ugbo o̩la o̩takada ku ma li-i; todu e̩do̩fulu Jihofa ki mutajo bʼuwa ma-i tabale, todabu kʼamata-wa ma ne̩tirʼo̩la o̩takada-i, kʼama ki che teju e̩wñ du ku ma ko̩ nyʼu kʼawa ki che n."
2KI,22,14,"Abe̩le̩ Hilkaya, atama le̩, kpai Ahaikam kpai Akbo̩r kpai Shefan kpai Aseya nyʼugbo Hulda, akache̩ onobule̩ kʼi chʼo̩ya Shalum o̩ma Tikfa, o̩ma Harhas kʼi adejute̩ e̩wñ ide onu, (onobule̩ le̩ la gugu Je̩rusale̩m ef e̩kpe̩ru eju ekeji-wñ); oñ ma bʼo̩ chʼoluka."
2KI,22,15,"Tak i ka ñwu ma kakini, Abu ki Jihofa O̩jo̩ e-Israe̩l aka de̩ kakini, Me̩ ka ñw e̩ne̩ kʼi kpe̩ me̩ wʼugbo mi le̩ kakini,"
2KI,22,16,"Abu ki Jihofa aka de̩ kakini, Go, omi akʼe̩bie̩ne̩ wa abʼuña-i ma, kpai abʼabo ku ma dodo ef uwñ ma, owñ chʼo̩la du ki dʼef o̩takada kʼonu Juda chʼo̩kalatu-wñ le̩."
2KI,22,17,"Todabu kʼuma hiʼumi tinyo̩, ku ma fʼotulale gujo ñw amo̩jo̩ omune̩, kʼama ki nʼuko̩lo̩ o̩wo̩-ma du nyʼumi uwe̩do̩, todule̩ e̩do̩fulu-mi akwane̩ abʼuña-i ma, i la anʼugbo ku ma akpalu n."
2KI,22,18,"I muda chʼe-onu Juda ki kpe̩ me̩ nyʼatu Jihofa ene-i, abu kʼame̩ aka ñw u de̩ kakini, Abu ki Jihofa, O̩jo̩ Israe̩l, aka de̩ kakini, I chʼe-o̩la kʼuwe̩ gbo̩ le̩,"
2KI,22,19,"todabu kʼe̩do̩-we̩ chʼelo̩la, kʼuwe̩ la hiʼo̩la-we̩ wane̩ o̩gba Jihofa e̩gba kʼe̩ gbo̩ o̩la kʼu ka bʼuña-i ma, kpai e-kʼu ka bʼabo ku ma dodo ef uwñ ma le̩, ka kʼama amud akpokpo e̩wñ kpai ina, kʼuwe̩ la fʼe̩wñ o̩la-we̩ na, kʼe̩ la raku o̩gba-mi-i, omi ño̩ gbʼe-we̩ ge̩, Jihofa aka-i."
2KI,22,20,"Todule̩, go nadʼuwe̩ wʼugbo amata-we̩, uwe̩ la atʼef oji we̩ ef ure̩do̩. Eju-we̩ la ati e̩wñ bie̩ne̩ du kʼu nakowa abʼuña-i ma n. Taku ma dabi akʼohi o̩la le̩ ñw onu."
2KI,23,1,"Tak onu fʼonuche̩ kpe̩, oñ ma kʼabogijo Juda kpai Je̩rusale̩m chaka wa jʼugbo-wñ."
2KI,23,2,"Tak onu mute̩gu nyʼunyi Jihofa, owñ kpai aboke̩le̩ Juda chaka kpai abo du ku ma dodo Je̩rusale̩m kpai amatama kpai amakache̩ kpai amone̩ chaka, tʼabo e-kekele tʼabo e-lile; oñ i fʼo̩kalatu o̩la du ki dʼef o̩takada alo e-ku ma li ef unyi Jihofa le̩ che nyʼuma eti."
2KI,23,3,"Onu la dago kpenyu ebije ekpikpa kʼi dago waala le̩, oñ i fʼalo kpe̩ o̩gba Jihofa, ka kʼi alule̩ tu Jihofa ubi, kʼi la ade uko̩ uko̩ kʼi te̩ kpai o̩la ibenu-wñ kpai e̩wñ uhio̩me̩-wñ kpai e̩do̩-wñ chaka, kpai onugo-wñ chaka, kʼi fʼo̩la alo ku ma ko̩ nyʼef o̩takada le̩ lonyane̩. Oñ amone̩ le̩ du dago jo̩ aje̩nyʼalo le̩."
2KI,23,4,"Tak onu ñwa ñwu Hilkaya agboji amatama, kpai amatama uche̩ ekeji kpai abo ku ma de alo̩na, kʼama ki mʼe̩wñ eku du ku ma che todu Beal kpai e-ku ma che todu Ashe̩ra kpai e-ku ma che todu uwewe e̩wñ ojale le̩ ko kwef unyi Jihofa dufu; tak i mʼu ko gujo ejubi Je̩rusale̩m oko Kidro̩n, oñ i mʼelulu-wñ ko nyi Be̩te̩l."
2KI,23,5,"Tak i fʼamatama kʼamonu Juda chi jo̩ ku ma chʼode le̩ kamane̩, owñ chʼabo kʼamonu Juda chi jo̩ ku ma gu otulale jo oj otete otete ewo ewo Juda kpai uña ki le Je̩rusale̩m daka le̩, kpai abo ku ma gu otulale jo ñwu Beal, kpai olu kpai ochu kpai ilawo kpai uwewe e̩wñ ojale le̩ chaka manyʼuma."
2KI,23,6,"Tak i mʼAshe̩ra du kwʼef unyi Jihofa dufu nyʼej ubi Je̩rusale̩m tʼo̩la aji Kidro̩n, oñ i fʼu gujo rinyo̩ o̩la aji Kidro̩n le̩, tak i fʼu gwu ebutu, oñ i fʼebutu-wñ kwu abʼojinoji ojinoji ame̩no̩talaka ma."
2KI,23,7,"Tak i fʼunyi unyi amache̩wñtuñ ugbo ode ku ma jʼef unyi Jihofa gulo̩ wane̩, owñ chʼugbo kʼabobule̩ ahi ukpo unyabo todu Ashe̩ra le̩."
2KI,23,8,"Tak i mʼamatama chaka ko kwef ewo ewo Juda wa, oñ i fʼotete otete ugbo kʼamatama agu otulale jo le̩ daji, akwo Giba wa Birshiba; tak i mʼotete otete ki jo̩ alaku alaku ku ma jo̩ ugbo ku ma gudu wa alaku Jo̩shua, agboji ewo le̩, gulo̩ wʼane̩, owñ chʼe-ki jʼo̩wo̩ awohi abu kʼone̩ agudu lʼalaku wʼewo le̩."
2KI,23,9,"I chaka dʼabe̩le̩ amatama otete otete le̩ mute̩gu wa ugbo ubo̩ iche̩bo̩ Jihofa Je̩rusale̩m le̩ n, ma muda aje̩ uje̩wñ ki ma nʼo̩jo̩wu efu n ef amo̩maye-ma."
2KI,23,10,"Tak i fu Tofe̩t daji, owñ chʼe-ki dʼef o̩go̩ amo̩ma Hinom le̩, i che todu kʼe̩ne̩ du ki we eje̩ ñw o̩ma-wñ e̩ne̩ke̩le̩ abe̩k onobule̩ ki le gu ef una du nyʼugbo Mole̩k."
2KI,23,11,"Tak i mʼamanya kʼamonu Juda muko ñw olu ugbo alugbana unyi Jihofa me̩rʼunyi Netan-me̩le̩k, onoji le̩, ki yamo̩ unyi Jihofa, ko kwʼo̩mo̩; tak i nʼuna fʼo̩kogu e-olu le̩ gujo rinyo̩."
2KI,23,12,"Oñ onu fʼubo̩ iche̩bo̩ ki jʼojokunyi Ehaz o̩wo̩ ate̩ le̩, owñ chʼe-kʼamonu Juda che te̩, kpai ubo̩ iche̩bo̩ ki Manasa che ef ologbo kpʼanuku unyi Jihofa kpo̩fo̩ rinyo̩ i la mʼebutu-wñ ko ra kwʼo̩mo̩, oñ i fʼu kwu nyʼef aji Kidro̩n."
2KI,23,13,"Oñ otete otete ki jʼo̩gba Je̩rusale̩m, owñ chʼe-ki jʼo̩wo̩ awo̩to̩ uwo uchile̩che̩ le̩, owñ chʼe-ku So̩lo̩mo̩n, onu Israe̩l, du dago tod Ashte̩re̩t, e̩wñ ihie̩ne̩ abo Saido̩n le̩, kpai todu Chimo̩sh, e̩wñ ihie̩ne̩ e-Moab, kpai todu Milko̩m, e̩wñ ihie̩ne̩ e-amo̩ma Amo̩n le̩, onu fʼe-le̩ chaka daji."
2KI,23,14,"I la fʼojibo-wñ kpo̩fo̩ rinyo̩, i fʼAshe̩rim lo̩ wane̩, tak i kʼachiku one̩ jʼe̩gu-wñ e̩ko̩."
2KI,23,15,"Anubi le̩ ge̩ i ño̩ fʼubo̩ iche̩bo̩ ki de̩ Be̩te̩l kpai otete otete e-ki Je̩ro̩boam, o̩ma Ne̩bat, kʼi je̩ ñw abo Israe̩l dure le̩ du dago, owñ chʼubo̩ iche̩bo̩ e-le̩ kpai otete-wñ i fu kpo̩fo̩ rʼane̩; tak i fʼotete-wñ gujo, oñ i fʼu gwʼebutu, i la fʼAshe̩ra le̩ gujo."
2KI,23,16,"Oñ abu ku Josaya rʼeju da i li ojinoji ki jʼoj uwo o̩mo̩; tak i kpʼone̩ nyʼakʼachiku kwʼef ojinoji le̩ dufu, oñ i mʼu ko gujo oj ubo̩ iche̩bo̩ le̩, oñ i fʼu daji, alu ku Jihofa ka e-kʼe̩ne̩ O̩jo̩ kʼi dʼe̩wñ-i kpogo, dʼu kpo̩go̩ igbegbele le̩."
2KI,23,17,"Tak i kakini, Ojinoji kʼu nali o̩mo̩ fa? Tak aboke̩le̩ ewo le̩ ka ñw u kakini, Ojinoji e̩ne̩ O̩jo̩ kʼi kwo Juda wa kʼi du e̩wñ kʼuwe̩ che ubo̩ iche̩bo̩ Be̩te̩l-i kpogo le̩ de̩."
2KI,23,18,"Tak i kakini, Tʼo̩ no̩; e̩ne̩ du ki do̩wo̩kadʼachiku-wñ n. Abe̩le̩ ma tʼachiku-wñ no̩, manyʼachiku akache̩ ki kwo Samaria wa le̩."
2KI,23,19,"Oñ unyi otete du ku ma jʼewo ewo Samaria, e-kʼamonu Israe̩l che kʼama ki nyu Jihofa uwe̩do̩ le̩ Josaya mʼu ko kwʼo̩mo̩, oñ i chʼo teju e̩wñ du kʼi che Be̩te̩l."
2KI,23,20,"Tak i kʼamatama otete otete du ki jʼo̩mo̩ kpa oj ubo̩ iche̩bo̩ le̩, i la fʼachiku one̩ gujo oji-wñ; tak i mudabi tu Je̩rusale̩m."
2KI,23,21,"Tak onu ñwa ñw amone̩-wñ chaka kakini, Me̩ ki fʼElaloji je̩ ñwu Jihofa O̩jo̩-me̩, dabalu ku ma ko̩ nyʼef o̩takada alo-i."
2KI,23,22,"Ochochi, i la nʼElaloji ku ma de alu ku ma de̩ e-le̩ n, akwʼiko amakajo̩ ku ma kajo̩ Israe̩l le̩, kpai iko amonu Israe̩l du, kpai iko amonu Juda."
2KI,23,23,Ma la de Elaloji-i ñwu Jihofa Je̩rusale̩m o̩do̩ e̩ke̩gwe̩jo̩ ku Josaya jʼonu.
2KI,23,24,"Anubi le̩ ge̩, Josaya mʼabo ku ma gomi kpai abo ku ma ke̩ma kpai amude kpai ode kpai e̩wñ ihie̩ne̩ du ku ma li ane̩ Juda kpai Je̩rusale̩m ko rinyo̩, todu ki fʼuko̩-o̩la ku ma ko̩ nyʼef o̩takada ku Hilkaya atama le̩ li ef unyi Jihofa lonyane̩."
2KI,23,25,"I la nʼonu du kʼi je̩ o̩gba-wñ ki murida abo̩ Jihofa kpai e̩do̩-wñ chaka kpai onugo-wñ chaka kpai ukpahiu-wñ chaka, teju alu kʼuko̩-o̩la Mose̩s ka le̩ dab owñ n; i laño̩ nʼe̩ne̩ kʼi kwane̩ ubi-wñ kʼi dab owñ ge̩ n."
2KI,23,26,"I chaka dʼabe̩le̩, Jihofa rida bʼukpuna uwe̩do̩-wñ inaina le̩ te̩ n, owñ chʼe-kʼuwe̩do̩-wñ mutajo abo Juda ma, tod e̩wñ du ku Manasa che bi owñ eju le̩."
2KI,23,27,"Taku Jihofa kakini, Omi ñʼako Juda kwo bʼumi eju te̩ ge̩, alu kʼu ko Israe̩l le̩, oñ nako ewo kʼu du chʼe-mi-i ro̩ tinyo̩, owñ che Je̩rusale̩m-i, kpai unyi e-kʼu kakini, Odu-mi adʼo̩mo̩."
2KI,23,28,"Oñ o̩la Josaya kibo̩, kpai e̩wñ du kʼi che̩, inabali-wñ che̩ko̩ rʼef o̩takada Iko̩ E̩wñ Amonu Juda le̩ n?"
2KI,23,29,"Adiko e-wñ Fero-neko, onu Ijipti, mute̩gu nyʼo̩l ohimini Yufretis akogu bo̩ onu Asiria; taku Josaya onu le̩ te̩ke̩ ko bo̩; tak e̩gba kʼi fʼowñ li Fero-neko fʼowñ kpa Me̩gido."
2KI,23,30,"Tak ubuko̩lo̩-wñ mʼoku-wñ du tef o̩kogu Me̩gido, oñ ma mʼu du kwʼo̩mo̩ wa Je̩rusale̩m, oñ ma mʼu du ji ef oji-wñ onugo. Tak abo ane̩ le̩ mu Jihoahaz, o̩ma Josaya, du, oñ ma fʼekpo ba tʼo̩ oji, ma la dʼowñ jʼonu koji ata-wñ."
2KI,23,31,O̩do̩ Jihoahaz la chʼogu nyoke me̩ta e̩gba kʼi chane̩ ejʼonu-wñ; oñ i jʼonu Je̩rusale̩m ochu me̩ta; odu iye-wñ la ko̩ Hamiutal o̩ma Je̩re̩maya e-Libna.
2KI,23,32,I la fʼe̩wñ ki bie̩ne̩ eju Jihofa che alu du kʼamata-wñ che le̩.
2KI,23,33,"Taku Fero-neko mʼu du tʼagba Ribla, oj ane̩ Hemat, todu kʼi we echʼonu Je̩rusale̩m. Oñ i mʼabane̩ le̩ ko nyʼef are̩ ku ma ko tale̩nt ajifa ogume̩lu kpai tale̩nt o̩jamaliaʼka ñwu ma ku ma rʼo̩."
2KI,23,34,"Taku Fero-neko du E̩layakim, o̩ma Josaya, jʼonu e̩gu Josaya ata-wñ. I la mʼodu-wñ rida ko̩ Jiho̩yakim. Tak i mu Jihoahaz du kwʼo̩mo̩; owñ le̩ la lewa Ijipti. Tak i leku o̩mo̩."
2KI,23,35,"Taku Jiho̩yakim nakʼajifa kpai o̩jamalia le̩ wa ñwu Fero. I muda gbʼo̩ko̩ udu o̩wo̩ abo ane̩ le̩ todu kʼi li o̩ko̩ alu ki Fero ñwañw u le̩; i kutʼabo ane̩ le̩ abʼuma gba ajifa kpʼo̩jamalia le̩; e̩ne̩ne̩ne̩ne̩ ne̩ alu kʼi bu ñw u, todu kʼi ko ñwu Fero-neko."
2KI,23,36,O̩do̩ Jiho̩yakim la chʼogue̩lu e̩gba kʼi chane̩ ejʼonu-wñ; oñ i je̩ Je̩rusale̩m o̩do̩ me̩gwaka. Odu iye-wñ la ko̩ Ze̩baida o̩ma Pe̩deya e-Ruma.
2KI,23,37,I laño̩ chʼe̩wñ ki bie̩ne̩ eju Jihofa alu du kʼamata-wñ che le̩.
2KI,24,1,Iko-wñ le̩ Ne̩biukadne̩za onu Babilo̩n mute̩gu wa oñ Jiho̩yakim mud adu-wñ gbogbo o̩do̩ me̩ta; tak i murida oñ i kʼo̩.
2KI,24,2,"Taku Jihofa fʼudala udala abo Kaldia kpai udala udala abo Siria kpai udala udala abo Moab kpai udala udala amo̩ma Amo̩n, kpuche̩ wa akobʼo̩. I la kpʼuma uche̩ wa akobo̩ Juda kʼi lenyo̩ bʼane̩ te̩, teju alu kʼo̩la Jihofa de̩ e-kʼi ka lugbo amadu-wñ amakache̩."
2KI,24,3,"Ochochi, Jihofa ñwañwu ma tak e̩wñ-i lewa bo̩ Juda ma, kʼi mʼuma ko bʼeju-wñ te̩, todu adure Manasa, teju alu kʼe̩wñ du kʼi che de̩,"
2KI,24,4,kpai tod e̩bie̩ ki ma fʼudu n kʼi du dafo ge̩; todu i je̩ ñwu Je̩rusale̩m che̩ko̩ ñw e̩bie̩ ki ma fʼudu n. Jihofa la jʼato̩no̩ n.
2KI,24,5,"Oñ o̩la Jiho̩yakim kibo̩ kpai e̩wñ du kʼi che, inabali-wñ che̩ko̩ rʼef o̩takada Iko E̩wñ Amonu Juda le̩ n?"
2KI,24,6,"Oñ Jiho̩yakim cholu manyʼamata-wñ taku Jiho̩yachin, o̩ma-wñ, jʼonu koji-wñ."
2KI,24,7,Oñ onu Ijipti ño̩ kwʼane̩-wñ wa ge̩ n; todu onu Babilo̩n bʼonu Ijipti gba e̩wñ du kʼi ne̩ akwo ohimini Ijipti gbogbo wa ohimini Yufretis.
2KI,24,8,O̩do̩ Jihoyachin chʼe̩gwe̩jo̩ e̩gba kʼi chane̩ ejʼonu; i la je̩ Je̩rusale̩m ochu me̩ta. Odu iye-wñ la ko Ne̩hushta o̩ma E̩lnetan e-Je̩rusale̩m le̩.
2KI,24,9,"I laño̩ fʼe̩wñ ki bie̩ne̩ eju Jihofa che, teju e̩wñ du kʼata-wñ che."
2KI,24,10,"Iko le̩ abuko̩lo̩ Ne̩biukadne̩za, onu Babilo̩n, mute̩gu wa Je̩rusale̩m, oñ ma kpala nyʼewo le̩."
2KI,24,11,"Ne̩biukadne̩za, onu Babilo̩n, la lewʼewo le̩, abu kʼabuko̩lo̩-wñ kpala nyʼu o̩mo̩."
2KI,24,12,"Taku Jiho̩yachin, onu Juda, ledufu nyʼugbo onu Babilo̩n, owñ kpai iye-wñ kpai abuko̩lo̩-wñ kpai amagboji-wñ kpai amonoji-wñ; oñ onu Babilo̩n fʼowñ mu o̩do̩ e̩ke̩jo̩ kʼi jʼonu."
2KI,24,13,"Tak i mʼe̩wñ akoko unyi Jihofa chaka, kpai e̩wñ unyi onu ko kwʼo̩mo̩, oñ i fʼe̩wñ eku ku ma nʼo̩jamalia che ko̩da rinyo̩ pe̩le̩pe̩le̩, owñ chʼe-ku So̩lo̩mo̩n onu Israe̩l che ef unyi Jihofa, alu ki Jihofa ka le̩."
2KI,24,14,"Oñ i mʼabo Je̩rusale̩m chaka ko lo, kpai amagboji chaka, kpai ame̩nugbiti ku ma de̩ kpaka chaka, owñ chʼame̩namu icham nyʼo̩gwo̩ko̩ me̩gwa, kpai abo ku ma chʼo̩ka e̩wñ eche chaka kpʼamagwalo̩; e̩ne̩ du bo̩ n, chai abo ku ma chʼame̩nubie̩ tule ef amone̩ ane̩ le̩."
2KI,24,15,I ño̩ mu Jiho̩yachin du le tu Babilo̩n ge̩; kpai iye onu kpai amo̩ya onu kpai amonoji-wñ kpai ame̩nugbiti ane̩ le̩; i fʼuma mu kwo Je̩rusale̩m nyi Babilo̩n.
2KI,24,16,"Oñ ame̩nugbiti chaka, owñ chʼone̩ icham nyʼo̩gwo̩ko̩ mebie, kpai abo ku ma chʼo̩ka e̩wñ eche kpai amagwalo̩ icham nyʼo̩gwo̩ko̩, o̩chaka-ma chenʼukpahiu, ma la bʼogu eja jo̩, abo e-le̩ onu Babilo̩n ko chʼame̩namu lo tu Babilo̩n."
2KI,24,17,"Tak onu Babilo̩n du Matanaya, o̩maye ata Jiho̩yachin, jʼonu koji-wñ, oñ i mʼodu-wñ rida ko̩ Ze̩de̩kaya."
2KI,24,18,O̩do̩ Ze̩de̩kaya la chʼogu nyokeʼka e̩gba kʼi chane̩ ejʼonu; oñ i je̩ o̩do̩ me̩gwaka Je̩rusale̩m. Odu iye-wñ la ko̩ Hamiutal o̩ma Je̩re̩maya e-Libna.
2KI,24,19,"Owñ laño̩ fʼe̩wñ ki bie̩ne̩ che eju Jihofa, teju e̩wñ du ki Jiho̩yakim che le̩."
2KI,24,20,"Todu lugbo uwe̩do̩ Jihofa e̩wñ le̩ wa Je̩rusale̩m kpai Juda, gbogbo tak i mʼuma ko rinyo̩ bʼeju-wñ te̩ kpa."
2KI,25,1,"Oñ i lewatu o̩do̩ e̩ke̩la kʼi jʼonu, ochu e̩ke̩gwa-wñ, o̩jo̩ e̩ke̩gwa ochu le̩, Ne̩biukadne̩za onu Babilo̩n lewa akobo̩ Je̩rusale̩m, owñ kpai abogu-wñ chaka, oñ ma ru ru nyʼu, ma la fʼo̩kpe̩ gwa le Je̩rusale̩m daka."
2KI,25,2,Abe̩le̩ ma kpala nyʼewo le̩ gbogbo wʼo̩do̩ e̩ke̩gwaka ku Ze̩de̩kaya jʼonu.
2KI,25,3,"Oñ o̩jo̩ e̩ke̩la ochu e̩ke̩le̩-wñ ukpo̩ta akpa ewo le̩ bie̩ne̩ bie̩ne̩, todule̩ uje̩wñ du do̩mo̩ tod amone̩ ane̩ le̩ n."
2KI,25,4,"Tak aboke̩le̩ ogu gu aku ewo du, oñ o̩chaka-ma rale odu lʼo̩na alaku kʼi dʼagbagba aku meji le̩, owñ chʼe-ki me̩rʼuche̩ ubioko onu (e̩gbale̩ abo Kaldia donyʼewo le̩ daka me̩)."
2KI,25,5,"Tak onu le o̩na Araba. Ama abogu Kaldia ranʼonu, oñ ma fʼu mu egbili Je̩riko; abogu-wñ chaka la fia bʼo̩ te̩."
2KI,25,6,"Taku ma mʼonu du, oñ ma ne̩ nyi Ribla ugbo onu Babilo̩n. Oñ ma fʼajo̩-wñ ka."
2KI,25,7,"Ma la fʼamo̩ma Ze̩de̩kaya kpa eju-wñ, taku ma fʼeju Ze̩de̩kaya kpo̩fo̩, oñ ma nʼigbaligba ebije ikpa fʼu ji, oñ ma mʼu du le tu Babilo̩n."
2KI,25,8,"Tak ochu e̩ke̩lu, o̩jo̩ e̩kebie ochu le̩, owñ chʼo̩do̩ e̩ke̩gwe̩la ku Ne̩biukadne̩za onu Babilo̩n jʼonu-wñ, Ne̩biuzaredan, agboji abide, kʼi chʼe̩nuko̩lo̩ onu Babilo̩n lewa Je̩rusale̩m."
2KI,25,9,"I la fʼunyi Jihofa gujo, kpai unyi onu; kpai unyi du ki jo̩ Je̩rusale̩m, owñ chʼunyi lile du, i fʼu gujo rinyo̩."
2KI,25,10,Tak abogu abo Kaldia ku ma jʼugbo agboji abide le̩ chaka gu o̩do̩ Je̩rusale̩m lo̩ daka.
2KI,25,11,"Taku Ne̩biuzaredan fʼe̩bo̩bo̩ amone̩ ewo le̩, kpai abo-ma ku ma ñwa chʼef o̩wo̩ onu Babilo̩n, kpai e̩bo̩bo̩ uwewe-ma ku ma bo̩ re, mu le."
2KI,25,12,Agboji abide le̩ muda tʼabo ku ma chʼe̩nubie̩ tule ane̩ o̩mo̩ no̩ kʼama ki chʼamaluche̩ achiwebe̩te̩ma kpai uche̩ kibo̩.
2KI,25,13,"Tak ebije ikpa ki dago waala ef unyi Jihofa kpai o̩ka-wñ kpai ohimini ku ma nʼebije ikpa che kʼi jʼef unyi Jihofa le̩ chaka, abo Kaldia fu kpo̩fo̩, oñ ma mʼebije ikpa-wñ ko le tu Babilo̩n."
2KI,25,14,"Ucha-wñ kpai uko̩che̩-wñ kpai e̩wñ ku ma ne̩ kpʼuna lu kpai uko̩de̩-wñ kpai e̩wñ eku du ku ma ne̩ chʼuko̩lo̩ o̩mo̩, e-ku ma nʼebije ikpa che, ma laño̩ mʼu ko le."
2KI,25,15,"Kpai aido-wñ kpai o̩chibu-wñ, e-du ki chʼo̩jamalia, ma mʼo̩jamalia-wñ ko, e-du kʼi chʼajifa, ma mʼajifa-wñ ko, agboji abide le̩ mʼe-le̩ ko le."
2KI,25,16,"Ebije ikpa ki dago waala meji le̩ kpai ohiminiʼka kpai o̩ka-wñ e-ki So̩lo̩mo̩n che todu unyi Jihofa le̩, uwoji ebije ikpa e̩wñ eku-i du nʼeñwa n."
2KI,25,17,"O̩gba ebije ikpa ki dago waala le̩ʼka chʼohibo̩wo̩ me̩gwe̩jo̩, i la nʼukata ebije ikpa oji-wñ; o̩gba ukata le̩ la chʼohiba me̩ta; i nʼuko̩lo̩ ku ma danyʼu dab iga, kpai po̩me̩grane̩t o̩la ukata le̩ daka; o̩chaka-wñ chʼebije ikpa: ebije ki dago waala ekeji ño̩ ne̩ abe̩le̩, manyʼuko̩lo̩ ku ma danyʼu dab iga ge̩."
2KI,25,18,"Tak agboji abide mu Se̩raya agboji amatama du, kpai Ze̩fanaya ata-ma ekeji kpai amadʼalo̩na me̩ta le̩ ko."
2KI,25,19,"Tak i mʼonojiʼka ku ma kʼo̩da aboke̩le̩ ogu nyʼo̩wo̩ du kwef ewo; kpai aboke̩le̩ me̩lu ku ma jʼef abo ku ma ali eju onu ku ma li ef ewo kpʼako̩takada agboji abogu, kʼi ako̩ amone̩ ane̩ o̩mo̩ jeju; kpai aboke̩le̩ abo ane̩ o̩mo̩ o̩gbo̩ me̩ta ku ma li ef ewo."
2KI,25,20,"Taku Ne̩biuzaredan agboji abide mʼabo le̩ ko, oñ i ko ma wa Ribla ugbo onu Babilo̩n."
2KI,25,21,"Tak onu Babilo̩n ko ma kpa, i la fʼuma kpa ku Ribla oj ane̩ Hemat. Abe̩le̩ ma mu abo Juda, oñ ma mʼuma ño̩ lelo bʼoj ane̩-ma te̩."
2KI,25,22,"I chʼe-amone̩ ki bo̩ ane̩ Juda, e-ku Ne̩biukadne̩za onu Babilo̩n to̩no̩ jʼo̩mo̩, i mʼo̩da abo le̩ du ñwu Ge̩dalaya o̩ma Ahaikam, o̩ma Shefan, kʼi che Go̩bina."
2KI,25,23,"Oñ e̩gba kʼamagboji abogu chaka gbo̩ ka kʼonu Babilo̩n du Ge̩dalaya je̩ Go̩bina, ama kpai aboma lewa ugbo Ge̩dalaya, Mizpa, owñ chʼIshmae̩l, o̩ma Ne̩tanaya kpai Johanan, o̩ma Kareya, kpai Se̩raya, o̩ma Tanhiume̩t e̩ne̩ Netofata le̩, kpai Jaazanaya, o̩ma e̩ne̩ Maakat le̩, ama kpai abo-ma."
2KI,25,24,"Taku Ge̩dalaya go̩ ñwu ma kpai abo-ma, oñ i ka ñwu ma kakini, Me̩ ki railo tod ame̩nuko̩lo̩ abo Kaldia-i n: me̩ dodo ane̩-i, ku me̩ re̩ onu Babilo̩n, tak i ara ñwu me̩."
2KI,25,25,"Ama i lewatu ochu e̩kebie-wñ, Ishmae̩l o̩ma Ne̩tanaya, o̩ma Elishama kʼi dʼef ugbe̩ onu, lewa, one̩ me̩gwa jʼugbo-wñ, oñ ma fu Ge̩dalaya kpai amaJu kpai abo Kaldia ku ma jʼugbo-wñ Mizpa le̩ gwoda, oñ i leku."
2KI,25,26,"Tak amone̩ le̩ du, tʼabo ki nya, tʼabo ki nana, kpai amagboji abogu lewʼIjipti; todu ma railo abo Kaldia."
2KI,25,27,"Oñ i lewatu o̩do̩ ogue̩gwa nyoke mebie ku ma mu Jiho̩yachin onu Juda, ochu e̩ke̩gweji-wñ, o̩jo̩ ogu nyoke mebie ochu le̩, tak Ifil-me̩rodak, onu Babilo̩n, mʼoji Jiho̩yachin du dago kwʼef unyi uga, todu o̩do̩ le̩ i chane̩ ejʼonu-wñ;"
2KI,25,28,"i la ko̩la umo̩la ñw u, tak i dʼede-wñ gugu ate̩ ñw ede amonu du ku ma gugu Babilo̩n kpai owñ."
2KI,25,29,I la fʼe̩wñ o̩la unyi uga-wñ kpailo̩. Oñ Jiho̩yachin nʼuje̩wñ aje̩ o̩gba-wñ o̩ko̩ko̩lo̩ o̩jo̩ du kʼudeju-wñ kade.
2KI,25,30,"I la chʼe-o̩ko̩ uje̩wñ-wñ, onu le̩ kʼo̩ko̩ uje̩wñ ñw u o̩ko̩ko̩lo̩, o̩jo̩ du nʼukpe̩-wñ, o̩jo̩ du kʼudeju-wñ kade."
1CH,1,1,"Ade̩m, Se̩t, Inosh,"
1CH,1,2,"Kenan, Ma-halalel, Jare̩d,"
1CH,1,3,"Ino̩k, Me̩tusala, Lame̩k,"
1CH,1,4,"Noa, She̩m, Ham kpai Jefe̩t."
1CH,1,5,"Amo̩ma Jefe̩t, che: Gome̩r kpai Mago̩g kpai Madai kpai Jafan kpai Tubal kpai Me̩she̩k kpai Tiras."
1CH,1,6,Amo̩ma Gome̩r che: Ashkenaz kpai Difat kpai Togarma.
1CH,1,7,Amo̩ma Jafan che: E̩laisha kpai Tarshish kpai Kitim kpai Rodanim.
1CH,1,8,"Amo̩ma Ham che: Kush kpai Mizraim, Put kpai Kenan,"
1CH,1,9,Amo̩ma Kush la che: Siba kpai Hafila kpai Sabta kpai Raama kpai Sabtika. Amo̩ma Raama la che: Shiba kpai Didan.
1CH,1,10,Kush la bi Nimrod; owñ chane̩ echagbiti ile̩-i.
1CH,1,11,Mizraim la bi abo Lud kpai abo Anam kpai abo Le̩hab kpai abo Naftuh
1CH,1,12,"kpai abo Patrus kpai abo Kaslu, e̩te̩ abo Filistia de̩, kpai abo Kafto̩r."
1CH,1,13,"Kenan la bi Saidon, o̩mo̩gba-wñ, kpai He̩t"
1CH,1,14,kpai e̩ne̩ Je̩bius kpai e̩ne̩ Amo̩r kpai e̩ne̩ Girgash
1CH,1,15,"kpai e̩ne̩ Hifai kpai e̩ne̩ Arki kpai e̩ne̩ Saini,"
1CH,1,16,kpai e̩ne̩ Arfad kpai e̩ne̩ Ze̩mar kpai e̩ne̩ Hamat.
1CH,1,17,Amo̩ma She̩m che: Elam kpai Ashur kpai Arpaksad kpai Lud kpai Aram kpai Uz kpai Hul kpai Ge̩te̩r kpai Mishe̩k.
1CH,1,18,"Arpaksad la bi Shila, Shila la bi E̩be̩r."
1CH,1,19,Ma la fʼamo̩ma e̩ne̩ke̩le̩ meji bi ñw E̩be̩r: odu oka ko̩ Pe̩le̩g; todu iko-wñ oñ ma fʼane̩-ile̩ kpe̩ru; odu o̩maye-wñ la ko̩ Jo̩ktan.
1CH,1,20,"Jo̩ktan la bi Almo̩dad kpai Shile̩f kpai Hazar-mafe̩t kpai Jira,"
1CH,1,21,"kpai Hado̩ram kpai Uzal kpai Dikla,"
1CH,1,22,kpai Ibal kpai Abimae̩l kpai Shiba
1CH,1,23,kpai Ofir kpai Hafila kpai Jobab. Abo-i chaka chʼamo̩ma e̩ne̩ke̩le̩ Jo̩ktan.
1CH,1,24,"She̩m, Arpaksad, Shila,"
1CH,1,25,"Ibe̩r, Pe̩le̩g, Reu"
1CH,1,26,"Sirug, Neho̩r, Te̩ra,"
1CH,1,27,Ebram (owñ le̩ chʼEbraham).
1CH,1,28,Amo̩ma Ebraham che̩: Aise̩k kpai Ishmae̩l.
1CH,1,29,"O̩gba o̩gba ma jo̩-i: o̩mo̩gba Ishmae̩l che Ne̩baio̩t; tak i che Kedar kpai Adbil kpai Mibsam,"
1CH,1,30,"Mishma kpai Duma kpai Masa kpai Hadad kpai Tenia,"
1CH,1,31,"Jitur, Nefish kpai Kedema. Amo̩ma Ishmae̩l jo̩ le̩."
1CH,1,32,"Amo̩ma Ke̩tura, e̩naja Ebraham la che̩: i fu Zimran kpai Jo̩kshan kpai Midan kpai Midian kpai Ishbak kpai Shua bi. Oñ amo̩ma Jo̩kshan che̩: Shiba kpai Didan."
1CH,1,33,Oñ amo̩ma Midian la che: Ifa kpai Ife̩r kpai Hino̩k kpai Abaida kpai E̩ldea. Abo-i chaka chʼamo̩ma Ke̩tura.
1CH,1,34,Ebraham la bi Aise̩k. Amo̩ma Aise̩k che: Iso̩ kpai Israe̩l.
1CH,1,35,"Amo̩ma Iso̩ che: Elaifaz, Reue̩l kpai Jiush kpai Jealam kpai Ko̩ra."
1CH,1,36,"Amo̩ma Elaifaz che: Teman kpai Omar, Zifai kpai Getam, Kenaz kpai Timna kpai Amale̩k."
1CH,1,37,"Amo̩ma Reue̩l che: Nehat, Zira, Shama kpai Me̩za."
1CH,1,38,Amo̩ma Se̩ir la che: Lo̩tan kpai Sho̩bal kpai Zibeo̩n kpai Ena kpai Daisho̩n kpai Izar kpai Daishan.
1CH,1,39,Amo̩ma Lo̩tan la che: Ho̩ri kpai Homam; Timna la chʼo̩maye Lo̩tan onobule̩.
1CH,1,40,Amo̩ma Sho̩bal che: Ale̩an kpai Manahat kpai Ibal kpai Shifai kpai Onaro. Amo̩ma Zibeo̩n la che: Aya kpai Ena.
1CH,1,41,Amo̩ma Ena che: Daisho̩n. Amo̩ma Daisho̩n la che: Amram kpai E̩shban kpai E̩tran kpai Kiran.
1CH,1,42,"Amo̩ma Ize̩r che: Bilhan kpai Zefan, kpai Jekan. Amo̩ma Daishan che: Uz kpai Eran."
1CH,1,43,"Abo-i la chʼamonu ku ma jo̩fe̩ ojane̩ Ido̩m, o̩gba tak onu du jo̩fe̩ amo̩ma Israe̩l: Bila o̩ma Beo̩r: odu ewo-wñ la ko̩ Dinhaba."
1CH,1,44,Bila leku taku Jobab o̩ma Ze̩ra abo Bo̩zra je̩ koji-wñ.
1CH,1,45,Oñ Jobab leku taku Husham abo ojane̩ abo Teman je̩ koji-wñ.
1CH,1,46,Husham la leku taku Hadad o̩ma Bidad kʼi fu Midian gwo da oko Moab je̩ koji-wñ. Odu ewo-wñ la ko̩ Efit.
1CH,1,47,Hadad leku taku Samla abo Masrika je̩ koji-wñ.
1CH,1,48,"Samla leku taku Sho̩l, abo Riho̩bo̩t, kʼi dʼo̩la Ohimini le̩, je̩ koji-wñ."
1CH,1,49,Sho̩l leku taku Be̩al-hanan o̩ma Akbo̩r je̩ koji-wñ.
1CH,1,50,"Oñ Be̩al-hanan leku taku Hadad je̩ koji-wñ; odu ewo-wñ la ko̩ Peai. Odu o̩ya-wñ la ko̩ Me̩he̩tabe̩l, o̩ma Me̩tre̩d kʼi chʼo̩ma onobule̩ Me̩zahab."
1CH,1,51,Oñ Hadad leku.
1CH,1,52,Oho̩libama chʼe̩ne̩fe̩nyi; Ela chʼe̩ne̩fe̩nyi; Peino̩n chʼe̩ne̩fe̩nyi;
1CH,1,53,Kenaz chʼe̩ne̩fe̩nyi; Teman chʼe̩ne̩fe̩nyi; Mibzar chʼe̩ne̩fe̩nyi;
1CH,1,54,Magdie̩l chʼe̩ne̩fe̩nyi; Airam chʼe̩ne̩fe̩nyi. Ame̩ne̩fe̩nyi Ido̩m jo̩ le̩.
1CH,2,1,"Abo-i chʼamo̩ma Israe̩l e-e̩ne̩ke̩le̩: Rube̩n, Simeo̩n, Lifai kpai Juda, Isakar kpai Ze̩biulo̩n,"
1CH,2,2,"Dan, Jose̩f kpai Be̩njamin, Naftali, Gad kpai Ashe̩r."
1CH,2,3,"Amo̩ma Juda che: E̩r kpai Onan kpai She̩la; O̩ma Shua e̩ne̩ Kenan le̩ fʼabo me̩ta-i bi ñw u. Oñ E̩r, o̩mo̩gba Juda, chʼe̩ne̩bibi eju Jihofa; oñ i mʼu du kpa."
1CH,2,4,"Taku Temar, o̩ya o̩ma-wñ, fu Pe̩re̩r kpai Ze̩ra bi ñw u. Amo̩ma Juda e̩ne̩ke̩le̩ chaka chʼe̩lu."
1CH,2,5,Amo̩ma Pe̩re̩z che; He̩zro̩n kpai Hamul.
1CH,2,6,Oñ amo̩ma Ze̩ra che: Zimrai kpai Itan kpai Himan kpai Kalko̩l kpai Dera; o̩chaka-ma chʼe̩lu.
1CH,2,7,"Amo̩ma Karmai che: Ekar akʼihianyi wa ñw Israe̩l, kʼi fʼada je̩ ef e̩wñ ku ma kojo̩ ñw O̩jo̩ le̩."
1CH,2,8,O̩ma Itan la che: Azaraya.
1CH,2,9,Amo̩ma He̩zro̩n ku ma bi ñw u che; Je̩ramee̩l kpai Ram kpai Kilubai.
1CH,2,10,"Oñ Ram bi Aminadab, Aminadab la bi Nasho̩n kʼi chʼidachi ef amo̩ma Juda."
1CH,2,11,"Oñ Nasho̩n bi Salma, Salma la bi Boaz."
1CH,2,12,"Bo̩az la bi Obe̩d, Obe̩d la bi Je̩si;"
1CH,2,13,"oñ Je̩si bi E̩liab, o̩mo̩gba-wñ, Abinadab la tekeji, Shima la chʼe̩ke̩ta,"
1CH,2,14,"Netane̩l chʼe̩ke̩le̩, Ra-dai te̩ke̩lu,"
1CH,2,15,"Oze̩m te̩ke̩fa, Defidi te̩kebie;"
1CH,2,16,"amo̩maye-ma onobule̩ la che Ze̩riuaya kpai Abige̩l. Amo̩ma Ze̩ruaya la che Abishai kpai Joab kpai Asahe̩l, e̩ta ma che."
1CH,2,17,"Abige̩l la bi Amasa; ata Amasa la che Jite̩r, e̩ne̩ Ishmae̩l le̩."
1CH,2,18,"Kele̩b, o̩ma He̩zro̩n la fʼo̩ma ne̩ lugbo o̩ya-wñ Azuba, kpai lugbo Je̩rio̩t; amo̩ma onobule̩ le̩ la che: Jishe̩r kpai Shobab kpai Ardon."
1CH,2,19,"Tak Azuba leku oñ Kele̩b fʼIfrat ne̩, e-le̩ la fu He̩r bi ñw u."
1CH,2,20,"He̩r la bi Uri, oñ Uri la bi Be̩zale̩l."
1CH,2,21,"Ubi le̩ taku He̩zro̩n nyʼejefu ugbo o̩ma onobule̩ Makir, ata Gilead. I mʼe-le̩ du e̩gba kʼo̩do̩-wñ chʼo̩gbo̩ me̩ta. I la fu Sigo̩b bi ñw u."
1CH,2,22,"Sigo̩b la bi Jair, kʼi ne̩ ewo ogu nyoke me̩ta oj ane̩ Gilead."
1CH,2,23,"Oñ Gishur kpai Eram bo̩ Jair gba unyi unyi-wñ, manyu Kenat kpai adogbe-wñ, owñ chʼewo ewo o̩gbo̩ me̩ta. Abo-i chaka chʼe-amo̩ma Makir, kʼi chʼata Gilead."
1CH,2,24,"Abu ku He̩zro̩n la ku Kele̩b-e̩frata, tak Abaija, o̩ya He̩zro̩n, fʼAshur, ata Te̩koa, bi ñw u."
1CH,2,25,"Amo̩ma Je̩ramee̩l, o̩mo̩gba He̩zro̩n la che: Ram, o̩mo̩gba-wñ, kpai Buna kpai Ore̩n kpai Oze̩m, kpai Ahi-ja."
1CH,2,26,Je̩ramee̩l la nʼo̩ya omune̩ kʼodu-wñ ko̩ Atara; owñ chʼiye Onam.
1CH,2,27,"Oñ amo̩ma Ram, kʼi chʼo̩mo̩gba Je̩ramee̩l, che: Maaz kpai Jamin kpai Ike̩r."
1CH,2,28,Oñ amo̩ma Onam che: Shameai kpai Jeda. Amo̩ma Shameai la che Nedab kpai Abaishur.
1CH,2,29,Odu o̩ya Abaishur la ko̩ Abiheil; owñ la bi Aban kpai Molid ñw u.
1CH,2,30,Amo̩ma Nedab la che Sele̩d kpai Apeim; Sele̩d la nʼoma tak i ku n.
1CH,2,31,Amo̩ma Apeim la che Ishi. Amo̩ma Ishi la che Shishan. Oñ amo̩ma Shishan che Aleai.
1CH,2,32,"Amo̩ma Jeda, o̩maye Shameai, la che Jite̩r kpai Jo̩natan. Jite̩r la nʼo̩ma tak i ku n."
1CH,2,33,Amo̩ma Jo̩natan la che Pile̩t kpai Zeza. Abo-i chʼamo̩ma Je̩ramee̩l.
1CH,2,34,"Shishan la nʼamo̩ma e̩ne̩ke̩le̩ n chai amo̩ma onobule̩. Oñ Shishan nʼadu, e̩ne̩ Ijipti, kʼodu-wñ ko̩ Jarha."
1CH,2,35,"Oñ Shishan dʼo̩ma-wñ ñwu Jarha, adu-wñ, kʼi chʼo̩ya-wñ; oñ i fʼAteai bi ñw u."
1CH,2,36,"Ateai la bi Netan, Netan la bi Zebad,"
1CH,2,37,"Zebad la bi E̩flal, oñ E̩flal bi Obe̩d,"
1CH,2,38,"Obe̩d la bi Jihiu, oñ Jihiu bi Azaraya,"
1CH,2,39,"Azaraya la bi Hile̩z, oñ Hile̩z bi E̩liesa,"
1CH,2,40,"E̩liesa la bi Sisamai, oñ Sisamai bi Shalum,"
1CH,2,41,"Shalum la bi Je̩kamaya, oñ Je̩kamaya bi Elishama."
1CH,2,42,"Oñ amo̩ma Kele̩b o̩maye Je̩ramee̩l e̩ne̩ke̩le̩ che Me̩sha, o̩mo̩gba-wñ, kʼi chʼata Zif; kpʼamo̩ma Maresha kʼi chʼata He̩bro̩n."
1CH,2,43,Amo̩ma He̩bro̩n la che Ko̩ra kpai Tapua kpai Re̩ke̩m kpai Shema.
1CH,2,44,Shema la bi Reham kʼi chʼata Jo̩rkoam; oñ Re̩ke̩m bi Shameai.
1CH,2,45,O̩ma e̩ne̩ke̩le̩ Shameai la che Mao̩n; Mao̩n la chʼata Be̩t-zur.
1CH,2,46,Tak Ifa e̩naja Kele̩b fu Haran kpai Moza kpai Geze̩z bi; oñ Haran bi Geze̩z.
1CH,2,47,Amo̩ma Jadeai la che Rige̩m kpai Jotan kpai Gishan kpai Pe̩le̩t kpai Ifa kpai Shaaf.
1CH,2,48,"Maaka, e̩naja Kele̩b bi Shibe̩r kpai Tirhena."
1CH,2,49,"Onobule̩ le̩ ño̩ bi Shaaf ata Madmana, Shiba, ata Makbina, kpai ata Gibea; o̩ma Kele̩b onobule̩ la che Aksa."
1CH,2,50,Abo-i chʼamo̩ma Kele̩b.
1CH,2,51,"Salma, ata Be̩tle̩he̩m. Hare̩f ata Be̩t-gade̩r."
1CH,2,52,Shobal ata Kiriat-jearim ño̩ nʼamo̩ma e̩ne̩ke̩le̩: Haroe kpai ukpe̩reji abo Me̩naho̩t.
1CH,2,53,"O̩lo̩pu o̩lo̩pu Kiriat-jearim la che abo Itrai, kpai abo Piu-hai kpai abo Shumat kpai abo Mishra; ama chʼe̩te̩ abo Zara kpai abo E̩shteul."
1CH,2,54,"Amo̩ma Salma che Be̩tle̩he̩m kpai abo Nito̩f, Atarot-be̩t-joab kpai ukpe̩reji abo Manahat, abo Zora."
1CH,2,55,"Akwo̩ra unyi akwo̩ra unyi amako̩takada ku ma dodo Jebe̩z la che abo Tairat, abo Shime̩at, kpʼabo Sukat. Abo-i chʼabo Ken ku Hima, ata abunyi Rekab, chʼe̩te̩-ma."
1CH,3,1,"Abo-i la chʼamo̩ma Defid ku ma bi ñw u He̩bro̩n: o̩mo̩gba-wñ che Amno̩n, ku Ahinoam, e̩ne̩ Je̩zree̩l le̩ bi ñw u, ekeji che Danie̩l kʼAbige̩l, e̩ne̩ Karme̩l bi;"
1CH,3,2,"e̩ke̩ta che Absalom, o̩ma Maaka kʼi chʼo̩ma onobule̩ Talmai onu Gishur; e̩ke̩le̩ che Adonija o̩ma Hagit;"
1CH,3,3,e̩ke̩lu che She̩fataiya ku Abaital bi; e̩ke̩fa che Itre̩am ku E̩gla o̩ya-wñ bi.
1CH,3,4,"Ma fʼo̩ma me̩fa bi ñw u He̩bro̩n, i la jʼonu o̩mo̩ o̩do̩ mebie kpʼochu me̩fa. I la jʼonu Je̩rusale̩m o̩do̩ ogue̩gwa nyoke me̩ta."
1CH,3,5,"Abo ku ma bi ñw u Je̩rusale̩m la che: She̩me̩a kpai Shobab kpai Netan kpai So̩lo̩mo̩n, Batshua, o̩ma Amie̩l, bi ama me̩le̩ le̩;"
1CH,3,6,kpai Ibhar kpai Elishama kpai Ilife̩le̩t
1CH,3,7,kpai Noga kpai Ne̩fe̩g kpai Jafaiya
1CH,3,8,"kpai Elishama kpai Eliada kpai Ilife̩le̩t, e̩la ma che."
1CH,3,9,"Abo-i du chʼamo̩ma Defid e-e̩ne̩ke̩le̩, manyʼamo̩ma e̩ne̩ke̩le̩ ame̩naja-wñ; Temar la chʼo̩maye-ma onobule̩."
1CH,3,10,"Oñ o̩ma So̩lo̩mo̩n e̩ne̩ke̩le̩ che Reho̩boam, kpai Abaija o̩ma-wñ, Esa o̩ma-wñ, Jiho̩shafat o̩ma-wñ,"
1CH,3,11,"Jo̩ram o̩ma-wñ, Ehazaya o̩ma-wñ, Joash o̩ma-wñ,"
1CH,3,12,"Amazaya o̩ma-wñ, Azaraya o̩ma-wñ, Jotam o̩ma-wñ,"
1CH,3,13,"Ehaz o̩ma-wñ. He̩ze̩kaya o̩ma-wñ Manasa o̩ma-wñ,"
1CH,3,14,"Amo̩n o̩ma-wñ, Josaya o̩ma-wñ."
1CH,3,15,"Amo̩ma Josaya la che: o̩mo̩gba-wñ Jo̩hanan, ekeji che Jiho̩yakim, e̩ke̩ta che Ze̩de̩kaya, e̩ke̩le̩ che Shalum."
1CH,3,16,"Oñ amo̩ma Jiho̩yakim che: Je̩konaya o̩ma-wñ, Ze̩de̩kaya o̩ma-wñ."
1CH,3,17,"Amo̩ma Je̩konaya e̩namu le̩ che Salatie̩l o̩ma-wñ,"
1CH,3,18,"kpai Malkairam kpai Pe̩daya kpai She̩nezar, Je̩kamaya, Hoshama kpai Ne̩dabaya."
1CH,3,19,Oñ amo̩ma Pe̩daya che Ze̩rubabe̩l kpai Shimeai. Amo̩ma Zerubabe̩l la che Me̩shulam kpai Hananaya kpai Shelomit o̩maye-ma onobule̩;
1CH,3,20,"kpai Hashuba kpai Ohe̩l kpai Be̩re̩kaya kpai Hasadaya, Jushab-he̩se̩d, e̩lu ma che."
1CH,3,21,"Oñ amo̩ma Hananaya che Pe̩latiya kpai Jesaya; amo̩ma Re̩faya, amo̩ma Amo̩n, amo̩ma Obadaya, amo̩ma She̩kanaya."
1CH,3,22,"Oñ amo̩ma She̩kanaya che She̩maya. Amo̩ma She̩maya la che Hatush kpai Aige̩al kpai Baraya kpai Nearaya kpai Shefat, e̩fa ma che."
1CH,3,23,"Amo̩ma Nearaya che E̩leoinai kpai Hizkaya kpai Azrajkam, eta ma che."
1CH,3,24,"Oñ amo̩ma E̩le̩oinai che Hodafaya kpai Ilaiashib kpai Pe̩laya kpai Akub kpai Jo̩hanan kpai Dalaya kpai Anenai, ebie ma che."
1CH,4,1,"Amo̩ma Juda che Pe̩re̩z, He̩zro̩n kpai Karmai kpai He̩r kpai Shobal."
1CH,4,2,"Reaya, o̩ma Shobal, la bi Jehat; Jehat la bi Ahumai kpai Lehad. Akwo̩ra unyi akwo̩ra unyi abo Zo̩ra de̩."
1CH,4,3,Ata Beam ne̩ abo-i: Je̩zree̩l kpai Ishma kpai Idbash; odu o̩maye-ma onobule̩ la ko̩ Haze̩le̩lponai;
1CH,4,4,"kpai Pe̩nue̩l ata Gedo̩r kpai Ize̩r ata Husha. Abo-i chʼamo̩ma He̩r o̩mo̩gba E̩frata, ata Be̩tle̩he̩m."
1CH,4,5,"Oñ Ashur ata Te̩koa nʼo̩ya meji, Hila kpai Neara."
1CH,4,6,Ne-ara la bi Ahuzam kpai He̩fe̩r kpai Time̩nai kpai Heahashtarai ñw u. Abo le̩ chʼamo̩ma Neara e̩ne̩ke̩le̩.
1CH,4,7,Amo̩ma Hila la che Zire̩t kpai Zo̩har kpai E̩tnan.
1CH,4,8,Ko̩z la bi Enub kpai Zobiba kpai o̩lo̩pu o̩lo̩pu Aharhe̩l o̩ma Harum.
1CH,4,9,"Je̩be̩z la nʼojima tʼamo̩maye-wñ le; iye-wñ la dʼodu-wñ Je̩be̩z, kakini, Ukpe̩ kʼu bi kpʼe̩do̩dudu."
1CH,4,10,"Je̩be̩z la kwado̩ O̩jo̩ Israe̩l kakini, O, uwe̩ ma de̩nyo̩ ñwu mi ochochi, kʼe̩ hi alo̩me̩-mi tʼubi, kʼo̩wo̩-we̩ ki la dʼugbo mi, kʼe̩ laño̩ fʼumi de bʼe̩wñ e̩bie̩ne̩ te̩, kʼi we e̩chʼe̩do̩dudu ñwu mi! Tak O̩jo̩ dʼe̩wñ kʼi bi le̩ ñw u."
1CH,4,11,Oñ Kilub o̩maye Shuha fu Mihe̩r kʼi chʼata E̩shto̩n bi.
1CH,4,12,E̩shto̩n la bi Be̩t-refa kpai Pasiya kpai Te̩hina kʼi chʼata Ir-nehash. Abo le̩ chʼaboke̩le̩ Reka.
1CH,4,13,Amo̩ma Kenaz la che O̩tnie̩! kpai Se̩raya. Amo̩ma O̩tnie̩l che Hatat.
1CH,4,14,Mio̩no̩tai la bi O̩fra; Se̩raya la bi Joab kʼi chʼata Ge̩-hara-shim; todu ama chʼamachʼo̩na e̩wñ.
1CH,4,15,"Amo̩ma Kele̩b o̩ma Je̩fune la che Airu, Ela, kpai Neam; kpai amo̩ma Da kpai Kenaz."
1CH,4,16,"Oñ amo̩ma Je̩-hale̩lil che Zif kpai Zaifa, Tairia kpai Asaril."
1CH,4,17,"Amo̩ma E̩zra la che Jite̩r kpai Mire̩d kpai Ife̩rkpai Jelo̩n; abo-i la chʼamo̩ma Bitiya, o̩ma Eero e-onobule̩, e-ki Mire̩d ne̩ o̩ya; i la fʼefu nyo̩ oñ i bi Miriam kpai Shameai kpai Ishba, ata E̩shte̩moa."
1CH,4,18,"O̩ya-wñ kʼi chʼabo Juda fu Je̩re̩d ata Gedo̩r bi, kpai Hebe̩r ata Soko, kpai Je̩kutie̩l, ata Zanoa."
1CH,4,19,"Oñ amo̩ma o̩ya Hodaya, o̩maye onobule̩ Neham chʼata Keila, e̩ne̩ Garma le̩, kpai E̩shte̩moa, e̩ne̩ Maaka ge̩."
1CH,4,20,"Amo̩ma Shaimon la che Amno̩n kpai Rina, Be̩nhenan kpai Tailo̩n. Oñ amo̩ma Ishai che Zohe̩t kpai Be̩n-zohe̩t."
1CH,4,21,"Amo̩ma Shila, o̩ma Juda, che E̩r ata Lika kpai Leada ata Maresha, kpai abo unyi unyi abo ku ma hi ukpo line̩n ne̩ke̩ ne̩ke̩, ef abunyi Ashbia;"
1CH,4,22,"kpai Jokim kpai aboke̩le̩ Koziba kpai Joash kpai Seraf, kʼi nʼo̩da Moab, kpai Jashubaile̩-he̩m. O̩la-i chʼe-igbelegbele"
1CH,4,23,Abo le̩ la chʼamabucha kpai abo ku ma dodo Netaim kpai Ge̩de̩ra. Ma bʼonu gugu o̩mo̩ tod uko̩lo-wñ.
1CH,4,24,"Amo̩ma Simeo̩n che Ne̩miue̩l kpai Jamin, Jerib, Zira kpai Sho̩l;"
1CH,4,25,"Shalum o̩ma-wñ, Mibsam o̩ma-wñ, Mishma o̩ma-wñ."
1CH,4,26,"Amo̩ma Mishma la che Hamiue̩l o̩ma-wñ, Zakur o̩ma-wñ kpai Shimeai o̩ma-wñ."
1CH,4,27,"Shimeai la nʼamo̩ma e̩ne̩ke̩le̩ me̩gwe̩fa, kpʼamo̩ma onobule̩ me̩fa; amo̩maye-wñ e̩ne̩ke̩le̩ muda nʼamo̩ma wewe n; amo̩lo̩pu-ma du la bi o̩ma wewe dab amo̩ma Juda n."
1CH,4,28,"Oñ ma dodo Bir-shiba kpai Moleda kpai Hezar-shual,"
1CH,4,29,"kpai Bilha kpai Ize̩m kpai Tolad,"
1CH,4,30,kpai Be̩tue̩l kpai Ho̩rma kpai Ziklag
1CH,4,31,kpai Be̩t-markabo̩t kpai Hazar Susim kpai Be̩tbe̩rai kpai Sheareaim. Ewo ewo-ma gbogbo kad iko ku Defid jo̩fe̩ jo̩-i.
1CH,4,32,"Adogbe adogbe-ma la chʼItam kpai Ain, Rimo̩n kpai Toke̩n kpai Ashan, ewo me̩lu;"
1CH,4,33,"kpai adogbe adogbe-ma du ki lʼewo ewo le̩ daka gbogbo wa Beal. Ugbo le̩ chʼodo odo-ma, kpai o̩takada o̩gba o̩gba-ma."
1CH,4,34,"Me̩shobab kpai Jamle̩k kpai Josha, o̩ma Amazaya,"
1CH,4,35,"kpai Joe̩l kpai Jihiu, o̩ma Jo̩sibaya, o̩ma Seraya, o̩ma Asie̩l,"
1CH,4,36,kpai E̩lioinai kpai Jeakoba kpai Je̩shohaya kpai Asaya kpai Adie̩l kpai Je̩simie̩l kpai Be̩naya
1CH,4,37,"kpai Ziza, o̩ma Shifai, o̩ma Alo̩n, o̩ma Je̩daya, o̩ma Shimri, o̩ma She̩ma-ya."
1CH,4,38,Abo ku ma dʼodu-ma le̩ chʼamidachi ef o̩lo̩pu o̩lo̩pu-ma: unyi unyi amata-ma la wewe nyo̩gba tabale.
1CH,4,39,"I Oñ ma le tʼalo̩me̩ Gido̩r, gbogbo wʼo̩wo̩ olodudu ogo̩ le̩, ku ma tene ije̩ tod ame̩wño̩re̩-ma egini."
1CH,4,40,"Oñ ma fʼugbo kʼije̩ ara nyo̩nyo̩ li. Ane̩ o̩mo̩ la chʼenabe̩, oñ i che̩bo̩ no̩ko̩o; todu abo Ham dodo o̩mo̩ igbele."
1CH,4,41,"Oñ abo ku ma kʼodu-ma-i wa iko He̩ze̩kaya onu Juda, oñ ma fʼunyabo unyabo-ma gwo kpai abo Me̩un ku ma li o̩mo̩, oñ ma mu ma kojo̩ ñw O̩jo̩ gbogbo tʼeñini; taku ma fʼodo do koji ma; todabu kʼije̩ dʼo̩mo̩ tod ame̩wño̩re̩-ma egini."
1CH,4,42,"Oñ abo iche̩ka efu amo̩ma Simeo̩n, aboke̩le̩-wñ chʼoli me̩gwa, nyi uwo Seir. Abo ku ma dʼoji dufu efu ma che Pe̩latiya kpai Nearaya kpai Re̩faya kpai Uzie̩l, amo̩ma Ishai."
1CH,4,43,Oñ ma fʼabʼe̩bo̩bo̩ Amale̩k ku ma fʼuma o̩wo̩ igbele gwoda. Ma la dodo o̩mo̩ gbogbo tʼemni.
1CH,5,1,"Amo̩ma Rube̩n, o̩mo̩gba Israe̩l (todu owñ chʼo̩mo̩gba; ama abu kʼi fʼate̩ ata-wñ kpabie̩, ma mʼo̩da o̩mo̩gba-wñ du ñw amo̩ma Jo̩se̩f o̩ma Israe̩l. Ma muda akaluka o̩gba o̩gba-ma lʼo̩na o̩da o̩mo̩gba le̩ n."
1CH,5,2,"Todu Juda mʼo̩gba amo̩maye-wñ du, ugbo-wñ oñ e̩nuto̩gba kwo; o̩da o̩mo̩gba muda chʼe-Jo̩se̩f)."
1CH,5,3,"Amo̩ma Rube̩n, o̩mo̩gba Israe̩l la che Heno̩k kpai Palu, He̩zro̩n kpai Karmi."
1CH,5,4,"Amo̩ma Joe̩l che She̩maya o̩ma-wñ, Go̩g o̩ma-wñ, Shimeai o̩ma-wñ,"
1CH,5,5,"Maika o̩ma-wñ, Reaya o̩ma-wñ, Beal o̩ma-wñ."
1CH,5,6,"Bira o̩ma-wñ, e-ki Tilgat-piliesa onu; Asiria mu lelo: owñ chʼidachi abo Rube̩n."
1CH,5,7,"Oñ e̩gba ku ma fʼo̩gba o̩gba amo̩maye-wñ lo akwo̩ra unyi akwo̩ra unyi amo̩maye-wñ: Jiaye̩l chʼoji-ma, kpai Ze̩karaya,"
1CH,5,8,"kpai Bila o̩ma Ezaz, o̩ma Shima, o̩ma Joe̩l kʼi dodo Aroe̩r gbogbo wa Nibo kpai Beal-meon:"
1CH,5,9,"oñ olodudu-wñ i dodo gbogbo wʼalo̩me̩ aje̩tachi le̩, akwo ohimini Yufretis, todabu kʼame̩wñu-kpa-ma rabi oj ane̩ Gilead."
1CH,5,10,"Oñ iko So̩l ma kogu bʼabo Hagar, o̩wo̩-ma la ko̩ ma nʼane̩; taku ma kwododo unyabo unyabo-ma ugbo du o̩wo̩ olodudu Gilead le̩."
1CH,5,11,Oñamo̩ma Gad dodo kado ma oj ane̩ Be̩shan gbogbo wa Salka.
1CH,5,12,"Joe̩l chʼoji, She̩fam la chʼekeji kpai Jeanai kpai Shefat oj ane̩ Beshan."
1CH,5,13,"Oñ amo̩maye-ma ku ma chʼo̩lo̩pu o̩lo̩pu amata-ma che Maike̩l kpai Me̩shulam kpai Shiba kpai Jorai kpai Jekan kpai Zaya kpai Hibe̩r, ebie ma che."
1CH,5,14,"Abo-i chʼamo̩ma Abiheil, o̩ma Hurai, o̩ma Jaroa, o̩ma Gilead, o̩ma Maike̩l, o̩ma Jeshishai, o̩ma Jado, o̩ma Buz;"
1CH,5,15,"Ehai o̩ma Abdie̩l, o̩ma Guni, e̩ne̩ ki dʼoji dufu unyi unyi amata-ma."
1CH,5,16,"Ma la dodo oj ane̩ Gilead, Beshan kpai adogbe adogbe-wñ kpai oj ane̩ Sharo̩n ugbo kʼije̩ de̩ gbogbo nyʼalo̩me̩-ma."
1CH,5,17,"Ma fʼabo-i lo o̩gba o̩gba o̩kpanachi Jotam, onu Juda, kpai o̩kpanachi Je̩ro̩boam, onu Israe̩l."
1CH,5,18,"Amo̩ma Rube̩n kpai abo Gad kpai ukpe̩reji abo̩lo̩pu Manasa, amagbiti, owñ chʼaboke̩le̩ ku ma bʼugbe̩yo̩ kpʼo̩kwo̩chageli ene̩ jo̩, ku ma neke tʼo̩fa, ku ma la chʼo̩ka ogu e̩ja chʼone̩ icham nyʼo̩gwo̩ko̩ o̩gbo̩ meji nyoke me̩le̩ kpʼo̩gbo̩ meji chʼicham oji, owñ chʼabo ku ma neke dufu nyʼogu."
1CH,5,19,Oñ ma kogu bʼabo Hagar kpai Jitur kpai Ne̩fish kpai Nodab.
1CH,5,20,"Oñ ma gbutu ñwu ma ef ogu le̩, tak abo Hagar tʼuma o̩wo̩ manyʼabo du ku ma jʼugbo ma; todu ma kwadʼO̩jo̩ ef ogu le̩, oñ i mʼo̩ko̩-ma gbagbo̩, ukpe̩ ku ma ke̩do̩nʼowñ."
1CH,5,21,"Ma la mʼame̩wñu-kpa-ma ko; inyakulumi-ma che icham nyʼo̩gwo̩ko̩ ooje, ame̩wño̩re̩ egini la che icham nyʼo̩gwo̩ko̩ oli me̩lu, amo̩ke̩ke̩te̩ la che icham nyʼo̩gwo̩ko̩ meji, onugo one̩ la che icham nyʼo̩gwo̩ko̩ ogume̩lu."
1CH,5,22,"Abo kʼuku kpa ma jʼane̩ la wewe, todabu kʼogu le̩ kwʼugbo O̩jo̩. Taku ma dodo o̩mo̩ koji ma gbogbo wʼamu le̩."
1CH,5,23,Oñ amo̩ma ukpe̩reji abo̩lo̩pu Manasa dodo oj ane̩-i. Ma wewe nyo̩gba akwo Beshan gbogbo wa Beal-he̩rmo̩n kpai Sine̩r kpai uwo He̩rmo̩n.
1CH,5,24,"Abo-i la chʼabo ku ma dʼoji dufu ef unyi unyi amata-ma: owñ che Ife̩r kpai Ishai kpai Ilaie̩i kpai Azrie̩l kpai Je̩re̩maya kpai Ho̩dafaya kpai Jadie̩l. Ame̩nukpahiu ku ma chʼagbiti ma che. Ma chʼame̩nuwohi, ku ma chʼabo ku ma dʼoji dufu ef unyi unyi amata-ma."
1CH,5,25,"Taku ma fʼada o̩jo̩ amata-ma je̩, oñ ma kwojo̩ko̩ bʼamo̩jo̩ abo ane̩ le̩, owñ chʼabo kʼO̩jo̩ fu ma kpo̩fo̩ rinyo̩ o̩gba-ma le̩."
1CH,5,26,"Tak O̩jo̩ e-Israe̩l du e̩do̩ Pul onu Asiria kpai e̩do̩ Tilgat-pilnesa kwane̩, oñ i mu ma ño̩ le; owñ chʼabo Rube̩n kpai abo Gad kpai ukpe̩reji abo o̩lo̩pu Manasa; oñ i mu ma ko wa Hela kpai Hebor kpai Heara kpai wʼo̩la ohimini Gozan gbogbo tʼeñini."
1CH,6,1,"Amo̩ma Lifai e̩ne̩ke̩le̩ che Ge̩rsho̩n, Ko̩hat kpai Me̩rari."
1CH,6,2,"Oñ amo̩ma Kohat e̩ne̩ke̩le̩ che Amram, Izhar kpai He̩bro̩n kpai Uzie̩l."
1CH,6,3,"Amo̩ma Amram la che Aro̩n kpai Mose̩s kpai Miriam. Oñ amo̩ma Aro̩n e̩ne̩ke̩le̩ che Nedab kpʼAbaihiu, E̩learn kpai Itamar."
1CH,6,4,E̩leaza bi Finehas; Fine-has bi Abaishua;
1CH,6,5,oñ Abaishua bi Bukai; Bukai la bi Uzai;
1CH,6,6,Uzai la bi Ze̩rahaiya; oñ Ze̩rahaiya bi Me̩rayo̩t;
1CH,6,7,Me̩rayo̩t bi Amaraya; oñ Amaraya bi Ahaitub;
1CH,6,8,Ahaitub la bi Ze̩do̩k; oñ Zedo̩k bi Ahimaaz;
1CH,6,9,Ahimaaz la bi Azaraya; oñ Azaraya bi Johanan;
1CH,6,10,"Johanan la bi Azaraya, (owñ chʼe̩ne̩ ki nʼo̩da ugugu atama ef unyi ki So̩lo̩mo̩n ko̩ Je̩rusale̩m)."
1CH,6,11,Azaraya la bi Amaraya; oñ Amaraya bi Ahaitub;
1CH,6,12,Ahaitub la bi Zedo̩k; oñ Zedo̩k bi Shalum;
1CH,6,13,Shalum la bi Hilkaya; oñ Hilkaya bi Azaraya;
1CH,6,14,Azaraya la bi Se̩raya; oñ Se̩raya bi Je̩hozadak.
1CH,6,15,Oñ Je̩hozadak le e̩gba ku Jihofa nʼo̩wo̩ Ne̩biukadne̩za mu Juda kpai Je̩rusale̩m ño̩ le le̩.
1CH,6,16,"Amo̩ma Lifai e̩ne̩ke̩le̩ che Ge̩rsho̩m, Kohat kpai Me̩rari."
1CH,6,17,Oñ abu kʼodu amo̩ma Ge̩rsho̩m e̩ne̩ke̩le̩ ko̩ de̩: Libni kpai Shimeai.
1CH,6,18,Oñ amo̩ma Kohat e̩ne̩ke̩le̩ che Amram kpai Izhar kpai He̩bro̩n kpai Uzie̩l.
1CH,6,19,Amo̩ma Me̩rari e-e̩ne̩ke̩le̩ che Mali kpai Mushi. Oñ abo-i chʼo̩lo̩pu o̩lo̩pu abo Lifai unyi unyi amata-ma.
1CH,6,20,"E-Ge̩rsho̩m che Libni o̩ma-wñ, Jahat o̩ma-wñ, Zima o̩ma-wñ,"
1CH,6,21,"Joa o̩ma-wñ, Ido o̩ma-wñ, Ze̩ra o̩ma-wñ, Jeate̩rai o̩ma-wñ."
1CH,6,22,"Amo̩ma Kohat e̩ne̩ke̩le̩ che Aminadab o̩ma-wñ, Ko̩ra o̩ma-wñ, A sir o̩ma-wñ,"
1CH,6,23,"E̩lkana o̩ma-wñ, kpai Ibayasaf o̩ma-wñ, kpai Asir o̩ma-wñ,"
1CH,6,24,"Tahat o̩ma-wñ, Urie̩l o̩ma-wñ, Uzaya o̩ma-wñ, Sho̩l o̩ma-wñ;"
1CH,6,25,oñ amo̩ma E̩lkana e̩ne̩ke̩le̩ che Amesai kpai Ahaimot.
1CH,6,26,"I chʼe-E̩lkana, amo̩ma E̩lkana e̩ne̩ke̩le̩ che Zofai o̩ma-wñ, kpai Nehat o̩ma-wñ;"
1CH,6,27,"E̩liab o̩ma-wñ, Je̩roham o̩ma-wñ, E̩lkana o̩ma-wñ."
1CH,6,28,"Oñ amo̩ma Samiue̩l e̩ne̩ke̩le̩ che, o̩mo̩gba-wñ Fashnai kpai Abaija ekeji-wñ."
1CH,6,29,"Amo̩ma Me̩rari che Mali, Libni o̩ma-wñ, Shimeai o̩ma-wñ, Uza o̩ma-wñ,"
1CH,6,30,"Shimea o̩ma-wñ, Hagaiya o̩ma-wñ, Asaya o̩ma-wñ."
1CH,6,31,"Oñ abo-i chʼabo ku Defid kʼo̩da uko̩lo̩ eli jʼef o̩wo̩-ma ef unyi Jihofa, abu kʼakpati alo le̩ fʼuñmi ne."
1CH,6,32,"Oñ e̩wñ-ma ku ma che chʼeli eko̩ o̩gba uña ugugu unyabo ujeju, gbogbo taku So̩lo̩mo̩n fʼunyi Jihofa ko̩ Je̩rusale̩m; ma la dejutʼukpe̩ e-ma aro̩ne aro̩ne alu ku ma du ñwu ma."
1CH,6,33,"Oñ abo ku ma dago jo̩ kpʼamo̩ma-ma e̩ne̩ke̩le̩ la de̩: amo̩ma e̩ne̩ke̩le̩ abo Kohat che Heman akeli, o̩ma Joe̩l, o̩ma Samiue̩l,"
1CH,6,34,"o̩ma E̩lkana, o̩ma Je̩roham, o̩ma Ilaie̩l, o̩ma Toa,"
1CH,6,35,"o̩ma Zuf, o̩ma E̩lkana, o̩ma Me̩hat, o̩ma Amesai,"
1CH,6,36,"o̩ma E̩lkana, o̩ma Joe̩l, o̩ma Azaraya, o̩ma Ze̩fanaya,"
1CH,6,37,"o̩ma Tehat, o̩ma Asir, o̩ma Ibayasaf, o̩ma Ko̩ra,"
1CH,6,38,"o̩ma Izhar, o̩ma Kohat, o̩ma Lifai, o̩ma Israe̩l."
1CH,6,39,"Kpai o̩maye-wñ Esaf, kʼi dago o̩wo̩ awo̩to̩-wñ, owñ chʼEsaf, o̩ma Be̩re̩kaya, o̩ma Shimea,"
1CH,6,40,"o̩ma Maike̩l o̩ma Baaseya, o̩ma Malkija,"
1CH,6,41,"o̩ma E̩tnai, o̩ma Zira, o̩ma Adaya,"
1CH,6,42,"o̩ma Etan, o̩ma Zima, o̩ma Shimeai,"
1CH,6,43,"o̩ma Jahat, o̩ma Ge̩rsho̩m, o̩ma Lifai."
1CH,6,44,"Oñ amo̩maye-ma ku ma chʼamo̩ma Me̩rari jʼo̩wo̩ awohi-ma; Itan o̩ma Kishai, o̩ma Abdai, o̩ma Maluk,"
1CH,6,45,"o̩ma Hashabaiya, o̩ma Amazaya, o̩ma Hilkaya,"
1CH,6,46,"o̩ma Amzai, o̩ma Beni, o̩ma Sheme̩r,"
1CH,6,47,"o̩ma Malai, o̩ma Mushai, o̩ma Me̩rari, o̩ma Lifai."
1CH,6,48,"Oñ ma mʼamo̩maye ma, abo Lifai le̩, kojo̩ ñw e̩wñ eche ef uña ugugu e-unyi O̩jo̩."
1CH,6,49,"Aro̩n kpʼamo̩ma-wñ muda gu e̩wñ jo dab otulale oj ubo̩ iche̩bo̩ e̩gujo, kpʼoj ubo̩ otulale, tod uko̩lo̩ ef uña efo̩ e-efo̩ chaka, ku ma che e̩wñ e̩boma todu Israe̩l, teju alu du ku Mose̩s, adu O̩jo̩ le̩, ñwate̩."
1CH,6,50,"Abo-i la chʼamo̩ma Aro̩n e̩ne̩ke̩le̩: E̩leaza o̩ma-wñ, Finehas o̩ma-wñ, Abaishua o̩ma-wñ,"
1CH,6,51,"Bukai o̩ma-wñ, Uzai o̩ma-wñ, Ze̩ra-haiya o̩ma-wñ,"
1CH,6,52,"Me̩rayo̩t o̩ma-wñ, Amaraya o̩ma-wñ, Ahaitub o̩ma-wñ,"
1CH,6,53,"Zedo̩k o̩ma-wñ, Ahimaaz o̩ma-wñ."
1CH,6,54,"Oñ ugbo-i chʼuña ugugu ugugu-ma alu ku ma ruru jo̩ alo̩me̩ e-ma: e-amo̩ma Aro̩n, o̩lo̩pu o̩lo̩pu abo Kohat, (todu anya ejodudu ku ma ro̩ chʼe-ma)"
1CH,6,55,"ma du He̩bro̩n, oj ane̩ Juda, kpai ane̩ ije̩-wñ ki lʼo daka ñwu ma;"
1CH,6,56,"ma muda ko oko oko ewo le̩ kpʼadogbe̩-wñ ñwu Kele̩b, o̩ma Je̩fune."
1CH,6,57,"Ma la mʼewo ewo ki chʼoko e̩ko̩ ko ñw amo̩ma Aro̩n, owñ che He̩bro̩n kpai Libna manyʼane̩ ije̩-wñ, kpai Jatir kpai E̩shte̩moa manyʼane̩ ije̩-wñ,"
1CH,6,58,"kpai Haile̩n manyʼane̩ ije̩-wñ, Dibe̩r manyʼane̩ ije̩-wñ,"
1CH,6,59,kpai Ashan manyʼane̩ ije̩-wñ kpai Be̩t-shime̩sh manyʼane̩ ije̩-wñ;
1CH,6,60,"oñ oj ane̩ abʼo̩lo̩pu Be̩njamin Geba kpʼane̩ ije̩-wñ, kpai Ale̩me̩t manyʼane̩ ije̩-wñ, kpʼAnato̩t manyʼane̩ ije̩-wñ. Ewo-ma du ugbo du ef o̩lo̩pu-ma chʼewo me̩gwe̩ta."
1CH,6,61,"Ma la ko alu kʼanya je̩ kwef akwo̩ra unyi ef o̩lo̩pu (Ifraim kpai ef o̩lo̩pu Dan) kpai kwef ukpe̩reji o̩lo̩pu Manasa ñw amo̩ma Kohat ki bo̩, ewo me̩gwa."
1CH,6,62,"Ma ko ewo me̩gwe̩ta kwef o̩lo̩pu Isakar, kpai kwef o̩lo̩pu Ashe̩r kpai kwef o̩lo̩pu Naftali kpai kwef o̩lo̩pu Manasa Beshan ñw amo̩ma Ge̩rsho̩m alu kʼakwo̩ra unyi akwo̩ra unyi-ma de̩."
1CH,6,63,"Anya je̩ ewo me̩gweji kwef o̩lo̩pu Rube̩n, kpai kwef o̩lo̩pu Gad kpai kwef o̩lo̩pu Ze̩biulo̩n, ñw amo̩ma Me̩rari alu kʼakwo̩ra unyi akwo̩ra unyi-ma de̩."
1CH,6,64,Amo̩ma Israe̩l la mʼewo ewo le̩ manyu ane̩ ije̩-wñ ko ñw abo Lifai.
1CH,6,65,Oñ ma mʼewo ewo ku ma dʼodu-wñ-i e-kʼanya je̩ kwef o̩lo̩pu amo̩ma Juda kpai kwef o̩lo̩pu amo̩ma Sime̩o̩n kpai kwef o̩lo̩pu amo̩ma Be̩njamin ko̩ ñwu ma.
1CH,6,66,"Ma la mʼewo ewo oko e̩ko̩ She̩ke̩m, oj ane̩ uwo e-Ifraim manyʼane̩ ije̩-wñ kpai Geze̩r manyʼane̩ ije̩-wñ ge̩"
1CH,6,67,"kpai Jokmeam manyʼane̩ ije̩-wñ kpai Be̩t-ho̩ro̩n manyʼnae̩ ije̩-wñ,"
1CH,6,68,kpai Aijalo̩n manyʼane̩ ije̩-wñ kpai Gat-rimo̩n manyʼane̩ ije̩-wñ
1CH,6,69,ko ñw abo akwo̩ra unyi akwo̩ra unyi amo̩ma Kohat ku ma nʼewo ewo e-ma kwef o̩lo̩pu Ifraim.
1CH,6,70,"Oñ kwef ukpe̩reji abo̩lo̩pu Manasa: Ene̩r manyʼane̩ ije̩-wñ kpai Baileam manyʼane̩ ije̩-wñ, achʼutodu abo akwo̩ra unyi amo̩ma Ko̩hat ki bo̩."
1CH,6,71,"Oñ ma ko ñw amo̩ma Ge̩rsho̩m kwef ane̩ abo akwo̩ra unyi ukpe̩reji o̩lo̩pu Manasa, Golan e-Beshan manyʼane̩ ije̩-wñ kpai Ashto̩ro̩t manyʼane̩ ije̩-wñ,"
1CH,6,72,"oñ kwef ane̩ o̩lo̩pu Isakar; Kede̩sh manyʼane̩ ije̩-wñ, kpai Dabe̩ro̩t manyʼane̩ ije̩-wñ,"
1CH,6,73,kpai Ramo̩t manyʼane̩ ije̩-wñ kpai Ene̩m manyʼane̩ ije̩-wñ;
1CH,6,74,oñ kwef o̩lo̩pu Ashe̩r; Me̩shal manyʼane̩ ije̩-wñ kpai Abdo̩n manyʼane̩ ije̩-wñ
1CH,6,75,kpai Huko̩k manyʼane̩ ije̩-wñ kpai Re̩hob manyʼane̩ ije̩-wñ;
1CH,6,76,"oñ kwef o̩lo̩pu Naftali, Kede̩sh oj ane̩ Galili manyʼane̩ ije̩-wñ kpai Hamo̩n manyʼane̩ ije̩-wñ kpai Kiriataim manyʼane̩ ije̩-wñ"
1CH,6,77,"Ma ko kwef ane̩ abo o̩lo̩pu Ze̩biulo̩n: Rimono manyʼane̩ ije̩-wñ, Tabo̩r manyʼane̩ ije̩-wñ ñw amo̩ma Me̩rari ki bo̩;"
1CH,6,78,oñ ejudaba Jo̩rdan o̩wo̩ olodudu wñ odede Je̩riko ma ko kwef ane̩ abo o̩lo̩pu Rube̩n: Bize̩r ef aje̩tachi manyʼane̩ ije̩-wñ kpai Jaza manyʼane̩ ije̩-wñ
1CH,6,79,kpai Kedemo̩t ge̩ manyʼane̩ ije̩-wñ kpai Me̩feal manyʼane̩ ije̩-wñ;
1CH,6,80,"oñ kwef ane̩ abo o̩lo̩pu Gad, Ramo̩t kʼi dʼoj ane̩ Gilead manyʼane̩ ije̩-wñ kpai Mahanaim manyʼane̩ ije̩-wñ"
1CH,6,81,kpai He̩shbo̩n manyʼane̩ ije̩-wñ kpai Je̩za manyʼane̩ ije̩-wñ ñwu ma.
1CH,7,1,"Oñ amo̩ma Isakar e̩ne̩ke̩le̩ che Tola kpai Pua kpai Jashub kpai Shirmo̩n, e̩le̩ ma che."
1CH,7,2,"Oñ amo̩ma Tola che Uzai kpai Refaya kpai Je̩rie̩l kpai Jameai kpai Ibsam kpai Shemue̩l, abo ku ma dʼoji dufu ef unyi unyi amata-ma ma che, e-Tola, ku ma chʼamagbiti ki nʼuwohi ef o̩gba e-ma: aluka-ma o̩kpanachi Defid che icham nyʼo̩gwo̩ko̩ ogu nyoke meji nyʼulo̩gwa oji."
1CH,7,3,"Amo̩ma Uzai la che Izrahaiya. Oñ amo̩ma Izrahaiya che Maike̩l kpai Obadaya kpai Joe̩l kpai Ishaiya, e̩lu ma che; o̩chaka-ma chʼabo ki tʼoji."
1CH,7,4,"Oñ amanyu ma, o̩gba o̩gba-ma, alu kʼunyi unyi amata-ma de̩ udala udala abʼogu che icham nyʼo̩gwo̩ko̩ ogue̩gwa nyoke me̩fa, todu ma nʼamo̩ya kpʼa-mo̩ma e̩ne̩ke̩le̩ wewe."
1CH,7,5,"Amo̩maye-ma e̩ne̩ke̩le̩ ku ma jʼef akwo̩ra unyi akwo̩ra unyi Isakar, ku ma chʼamagbiti ki nʼuwohi ku ma fʼo̩gba-ma lo nyʼo̩takada, o̩chaka-ma che icham nyʼo̩gwo̩ko̩ o̩gbo̩ me̩le̩ nyoke mebie."
1CH,7,6,"E-Be̩njamin che Bila kpai Bike̩r kpai Je̩diee̩l, e̩ta ma che."
1CH,7,7,"Amo̩ma Bila la che E̩zbo̩n kpai Uzai kpai Uzie̩l kpai Je̩rimot kpai Arai, e̩lu ma che; abo ku ma dʼoji dufu unyi unyi amata-ma amagbiti ki nʼuwohi ma che; oñ ma fu ma lo nyʼo̩takada kwʼe̩te̩-ma, aluka-ma che icham nyʼo̩gwo̩ko̩ ogu nyoke meji nyʼogue̩gwa nyoke me̩le̩ oji."
1CH,7,8,Oñ amo̩ma Bike̩r che Ze̩mira kpai Joash kpai E̩lieza kpai E̩lioenai kpai O̩mri kpai Je̩re̩mo̩t kpai Abaija kpai Anato̩t kpai Alame̩t. Abo-i du chʼamo̩ma Bike̩r.
1CH,7,9,"Oñ ma fu ma lo nyʼo̩takada kwʼe̩te̩-ma, o̩gba o̩gba-ma, abo ku ma dʼoji dufu unyi unyi amata-ma, amagbiti ki nʼuwohi, ma chʼone̩ icham nyʼo̩gwo̩ko̩ ogu nyʼo̩gwo̩ko̩ oji."
1CH,7,10,Amo̩ma Je̩diee̩l la che Bilhan. Oñ amo̩ma Bilhan che Jeush kpai Be̩njamin kpai Ehiud kpai Ke̩neana kpai Zitan kpai Tarshish kpai Ahaishehar.
1CH,7,11,"Abo-i chaka chʼamo̩ma Je̩diee̩l alu kʼabo ku ma dʼoji dufu unyi unyi amata-ma de̩, amagbiti ki nʼuwohi, ma che one̩ icham nyʼo̩gwo̩ko̩ me̩gwebie nyʼo̩gwo̩ko̩ oji ku ma neke dufu ef abogu ku ma jogu."
1CH,7,12,"Kpai Shupim ge̩, kpai Hupim, amo̩ma Ir, Hushim amo̩ma Ehe̩r."
1CH,7,13,"Amo̩ma Naftali e̩ne̩ke̩le̩ che Jazie̩l kpai Guni kpai Jeze̩r kpai Shalum, amo̩ma Bilha."
1CH,7,14,"Amo̩ma Manasa e̩ne̩ke̩le̩ che: Azrie̩l, kʼe̩naja-wñ e̩ne̩ Aram Je̩ bi ñw u; i no̩ bi Makir, ata Gilead;"
1CH,7,15,Makir la fʼo̩ya ne̩ ñw Hupim kpai Shupim; odu o̩maye-wñ onobule̩ ko̩ Maaka; odu ekeji-wñ ko Ze̩lo̩fe̩had; Ze̩lo̩fe̩had la nʼamo̩ma onobule̩.
1CH,7,16,"Oñ Maaka, o̩ya Makir fʼo̩ma e̩ne̩ke̩le̩ bi, oñ i dʼodu-wñ ko̩ Pire̩sh; odu o̩maye-wñ e̩ne̩ke̩le̩ la ko̩ Shire̩sh; oñ amo̩ma-wñ e̩ne̩ke̩le̩ che Ulam kpai Reke̩m."
1CH,7,17,"Amo̩ma Ulam la che Bidan. Abo-i chʼamo̩ma e̩ne̩ke̩le̩ e-Gilead, o̩ma Makir o̩ma Manasa."
1CH,7,18,"Oñ Kamole̩ke̩t, o̩maye-wñ onobule̩, fʼIshod kpai Abieze̩r kpai Mahela bi."
1CH,7,19,Oñ amo̩ma She̩maida che Ahaian kpai Shike̩m kpai Likhai kpai Anaiam.
1CH,7,20,"Oñ amo̩ma Ifraim che, Shutila kpai Bire̩d o̩ma-wñ kpai Tehat o̩ma-wñ, kpai E̩lada o̩ma-wñ, kpai Tehat o̩ma-wñ,"
1CH,7,21,"kpai Zebad o̩ma-wñ, kpai Shutila o̩ma-wñ, kpai Ize̩r kpai E̩lead e-kʼaboke̩le̩ Gat ku ma bi ane̩ le̩ mʼu du kpa, todabu ku ma gwo̩ru wa ku ma kʼame̩wñ ukpa-ma."
1CH,7,22,"Ifraim, ata-ma, la deku ma kpo̩kpe̩. Tak amo̩maye-wñ lewa ku ma nyʼe̩ e̩do̩."
1CH,7,23,"Tak i letejefu ugbo o̩ya-wñ, oñ i fefu nyo̩, i la fʼo̩me̩ne̩kele̩ bi, oñ i dʼodu-wñ ko̩ Be̩raya, ukpe̩ kʼe̩bie̩ne̩ wa bʼunyi-wñ ma."
1CH,7,24,O̩ma-wñ onobule̩ la ko̩ Shira kʼi fu Be̩t-ho̩ro̩n o̩gane̩ kpʼe-ate ko̩ kpai Uze̩n-Shira ge̩.
1CH,7,25,O̩ma-wñ e̩ne̩ke̩le̩ la ko̩ Rifa kpai Rishef kpai Tila o̩ma-wñ kpai Tehan o̩ma-wñ.
1CH,7,26,"Leadan o̩ma-wñ, Amihud o̩ma-wñ, E̩lishama o̩ma-wñ,"
1CH,7,27,"Nun o̩ma-wñ, Jo̩shua o̩ma-wñ."
1CH,7,28,"Ane̩-ma kpʼodo-ma la che Be̩te̩l kpʼadogbe-wñ, Naaran dʼo̩wo̩ olodudu, Geze̩r kpʼadogbe-wñ jʼo̩wo̩ olane̩-wñ; She̩ke̩m ge̩ kpʼadogbe-wñ gbogbo wa Gaza kpʼadogbe-wñ;"
1CH,7,29,"Be̩tshean kpai adogbe-wñ, Taanak kpʼadogbe-wñ, Me̩gido kpʼadogbe-wñ, Do̩r kpʼadogbe-wñ, jo̩ alo̩me̩ amo̩ma Manasa. Amo̩ma Jose̩f o̩ma Israe̩l, dodo o̩mo̩."
1CH,7,30,"Amo̩ma Asha che, Imna kpai Ishfa kpai Ishfai kpai Be̩raya kpai Sira o̩maye-ma onobule̩."
1CH,7,31,"Amo̩ma Be̩raya la che, Hibe̩r kpai Malkie̩l kʼi chʼata Birzee̩t."
1CH,7,32,Hibe̩r la bi Jafle̩t kpai Sho̩me̩r kpai Hotam kpai Shua o̩maye-ma onobule̩.
1CH,7,33,"Amo̩ma Jafle̩t la che, Pesak kpai Bimhal kpai Ashfat. Amo̩ma Jaflet la jo̩ le̩."
1CH,7,34,"Amo̩ma Shome̩r la che, Ehai kpai Ro̩ga, Je̩huba kpai Aram."
1CH,7,35,"Amo̩ma Hele̩m, o̩maye-wñ la che, Zofa kpai Imna kpai Shile̩sh kpai Emal."
1CH,7,36,"Amo̩ma Zofa che, Sua kpai Hame̩fe̩r kpai Shual kpai Birai kpai Imra,"
1CH,7,37,Bize̩r kpai Ho̩d kpai Shama kpai Shil-sha kpai Itran kpai Bira.
1CH,7,38,"Amo̩ma Jite̩r la che, Je̩fune kpai Pispa kpai Era."
1CH,7,39,"Amo̩ma Ula la che, Era kpai Hanie̩l kpai Rizia."
1CH,7,40,"Abo-i chaka chʼamo̩ma Asha, abo ku ma dʼoji dufu ef unyi amata-ma ma che. Amagbiti kʼo̩la-ma chefe̩ ma che, ma chʼabo ki tʼo̩gba ef amidachi. Oñ aluka-ma du ku ma lo o̩lo̩pu o̩lo̩pu-ma ku ma bʼogu eja jo̩ chʼone̩ icham nyʼo̩gwo̩ko̩ ogu nyoke me̩fa."
1CH,8,1,"Be̩njamin la fʼo̩mo̩gba-wñ Bila bi, Ashbe̩l chʼekeji, Ahara la chʼe̩ke̩ta,"
1CH,8,2,"Noha chʼe̩ke̩le̩, Refa la chʼe̩ke̩lu."
1CH,8,3,"Amo̩ma e̩ne̩ke̩le̩ Bila la che, Ada kpai Gira kpai Abaihad"
1CH,8,4,kpai Abaishua kpai Neaman kpai Ahoa
1CH,8,5,kpai Gira kpai She̩fufan kpai Huram.
1CH,8,6,"Abo-i la chʼamo̩ma Ihud, abo-i chʼabo ku ma dʼoji dufu ef amata-ma ef abo ku ma dodo Giba, oñ ma mʼuma ño̩ nyi Manahat;"
1CH,8,7,kpai Neaman kpai Ahaija kpai Gira; i mʼuma ño̩ le; oñ i fu Uza kpai Ahaihud bi.
1CH,8,8,Shehereim la fʼamo̩ma bi ane̩ Moab abu kʼi fʼamo̩ya-wñ Hushim kpai Beara ne.
1CH,8,9,"Taku Hode̩sh o̩ya-wñ fu Jobab kpai Zaibia kpai Misha kpai Malkam,"
1CH,8,10,"kpai Jeuz kpat Shokia kpai Mirma bi ñw u; abo-i chʼamo̩ma-wñ e̩ne̩ke̩le̩, abo ku ma dʼoji dufu ef amata ma che."
1CH,8,11,Oñ Hushim fʼAbaitub kpai E̩lpeal bi ñw u.
1CH,8,12,"Amo̩ma E̩lpeal la che, Ibe̩r kpai Maisham, kpai Sheme̩d kʼi fʼOno ko̩ kpai Lod manyʼadogbe ado̩gbe-wñ;"
1CH,8,13,"kpai Be̩raya kpai Shema ku ma chʼabo ku ma dʼoji dufu ef amata abo ku ma dodo Aijalo̩n, ku ma fʼabo ku ma dodo Gat ne."
1CH,8,14,"Kpai Ahayo, Sheshak, kpai Je̩re̩mo̩t"
1CH,8,15,"Ze̩badaya kpai Arad kpai Ede̩r,"
1CH,8,16,kpai Maike̩l kpai Ispa kpai Joha chʼamo̩ma Be̩raya.
1CH,8,17,Kpai Ze̩badaya kpai Me̩shulam kpai He̩zikai kpai Uibe̩r.
1CH,8,18,Ishme̩rai ge̩ kpai Je̩slaya kpai Jobab la chʼamo̩ma E̩lpeal.
1CH,8,19,Jekim kpai Zikrai kpai Zabdi
1CH,8,20,kpai E̩lienai kpai Ziltai kpai Ilaie̩l
1CH,8,21,kpai Adaya kpai Be̩raya kpai Shimrat la chʼamo̩ma Shimeai.
1CH,8,22,Ishpan kpai Ibe̩r kpat Ilaie̩l
1CH,8,23,kpai Abdo̩n kpai Zikrai kpai He̩no̩n
1CH,8,24,kpai Hananaya kpai Elam kpai Anatotija
1CH,8,25,kpai Ife̩deya kpai Pe̩nue̩l la chʼamo̩ma Sheshak.
1CH,8,26,Shamsherai kpai Shiharaya kpai Atalaya
1CH,8,27,kpai Jaare̩shaya kpai Ilaija kpai Zikrai chʼamo̩ma Je̩roham.
1CH,8,28,Abo-i chʼabo ku ma dʼoji dufu ef amata-ma alu kʼo̩lo̩pu o̩lo̩pu-ma de̩. Abo ki tʼoji ma che. Abo-i dodo Je̩rusale̩m.
1CH,8,29,Ata Gibeo̩n dodo Gibeo̩n; odu o̩ya-wñ la ko̩ Maaka.
1CH,8,30,"Amo̩ma-wñ la de̩, o̩mo̩gba-wñ la che Abdo̩n kpai Zur kpai Kish kpai Beal kpai Nedab"
1CH,8,31,kpai Gedo̩r kpai Ahayo kpai Zeke̩r.
1CH,8,32,Miklot la bi Shime̩ya. Abo-i du la dodo manyʼamo̩maye-ma Je̩rusale̩m ma le̩.
1CH,8,33,Ne̩r la bi Kish; Kish la bi So̩l; So̩l la bi Jonatan kpai Malkishua kpai Abinadab kpai E̩sh-beal.
1CH,8,34,"O̩ma Jonatan la che Me̩ri-beal, Me̩ri-beal la bi Maika."
1CH,8,35,Oñ amo̩ma Maika che Paito̩n kpai Mile̩k kpai Tere̩a kpai Ehaz.
1CH,8,36,Ehaz la bi Je̩hoada; Je̩hoada la bi Ale̩me̩t; kpai Azmefe̩t kpai Zimrai; Zimrai la bi Moza.
1CH,8,37,"Mo̩za la bi Baine̩a; Refa chʼo̩ma-wñ, E̩liasa chʼo̩ma e-wñ, Eze̩l chʼo̩ma-wñ."
1CH,8,38,"Eze̩l la nʼamo̩ma e̩ne̩ke̩le̩ me̩fa, abʼodu-ma ko̩ de̩: Azraikam, Bo̩ke̩ru kpai Ishmae̩l kpai She̩a-raya kpai Obadaya kpai Henan. Abo-i chaka chʼamo̩ma Eze̩l."
1CH,8,39,"Amo̩ma Ishe̩k, o̩maye-wñ la che Ulam chʼo̩mo̩gba-wñ, Jihush chʼekeji, E̩laife̩le̩t la chʼe̩ke̩ta-ma."
1CH,8,40,"Oñ amo̩ma Ulam chʼamagbiti ku ma nʼuwohi, ma chʼamato̩fa; ma la nʼamo̩ma e̩ne̩ke̩le̩ wewe, kpai amaaju e̩ne̩ke̩le̩ oli me̩ta. Abo-i chaka chʼe-amo̩ma Be̩njamin e-e̩ne̩ke̩le̩."
1CH,9,1,"Abe̩le̩ ma fʼabo Israe̩l du ko̩ nyʼo̩takada o̩lo̩pu o̩lo̩pu; e̩ la go, ma che̩ko̩ nyʼibuku amonu Israe̩l; ma la mu Juda ño̩ nyi Babilo̩n todu ada ku ma je̩."
1CH,9,2,Oñ abo ku ma dabi dodo ewo ewo-ma chʼabo Israe̩l kpʼamatama kpʼabo Lifai kpai abo ku ma chʼuko̩lo̩ unyi O̩jo̩.
1CH,9,3,Amo̩ma Juda kpʼamo̩ma Be̩njamin kpʼamo̩ma Ifraim kpai Ma-nasa ku ma gugu Je̩rusale̩m che
1CH,9,4,"Utai o̩ma Amihud, o̩ma O̩mri, o̩ma Imrai, o̩ma Benai ef amo̩ma Pe̩re̩z, o̩ma Juda le̩."
1CH,9,5,E-abo Shailo̩n la che Asaya kʼi chʼo̩mo̩gba kpʼamo̩ma-wñ.
1CH,9,6,"Amo̩ma Ze̩ra ku ma jʼef uma la che Jeue̩l, kpʼamo̩maye-ma, ulo̩gwa nyʼe̩le̩gwa."
1CH,9,7,"Amo̩ma Be̩njamin ku ma jʼef uma la che Salu o̩ma Me̩shulam, o̩ma Ho̩dafaya, o̩ma Hase̩nua"
1CH,9,8,"kpai lbneaya, o̩ma Je̩roham kpʼEla o̩ma Uzai, o̩ma Mikrai kpai Me̩shulam o̩ma She̩fe̩taya o̩ma Reue̩l, o̩ma Ibna-ija;"
1CH,9,9,"kpʼamo̩maye-ma alu kʼo̩gba o̩gba-ma de̩, aluka one̩-wñ che icham nyʼoli me̩ta nyoke me̩fa. Abo-i chaka chʼabo ku ma dʼoji dufu ef amata-ma ef unyi amata-ma."
1CH,9,10,"Abo ku ma dʼef amatama la che Je̩daya kpai Je̩ho̩yarib kpai Jekin,"
1CH,9,11,"kpʼAzaraya o̩ma Hilkaya, o̩ma Me̩shulam, o̩ma Zedo̩k o̩ma Me̩rayo̩t o̩ma Ahaitub kʼi chʼe̩nuto̩gba unyi o̩jo̩;"
1CH,9,12,"kpai Adaya o̩ma Je̩roham, o̩ma Pashur, o̩ma Malkija, kpai Maase̩e o̩ma Adie̩l, o̩ma Jaze̩ra, o̩ma Me̩shulam, o̩ma Me̩shile̩mit, o̩ma Ime̩r;"
1CH,9,13,"kpʼamo̩maye-ma ku ma chʼabo ku ma dʼoji dufu ef unyi unyi amata-ma, icham nyʼo̩gwo̩ko̩ nyʼo̩gbo̩ meji chʼicham; ma chʼo̩je̩bi one̩ tod uko̩lo̩ e̩wñ eche ef unyi O̩jo̩."
1CH,9,14,"E-abo Lifai la che, She̩maya o̩ma Hashub, o̩ma Azraikam, o̩ma Hasha-baya, ef amo̩ma Me̩rari;"
1CH,9,15,"kpai Bakbakkar, Hire̩sh kpai Gelal kpai Matanaya o̩ma Maika, o̩ma Zikrai o̩ma Esaf,"
1CH,9,16,"kpai Obadaya o̩ma She̩maya, o̩ma Galal, o̩ma Je̩dutun kpai Be̩re̩kaya o̩ma Esa, o̩ma E̩lkana ku ma dodo adogbe adogbe abo Ne̩to̩fatai."
1CH,9,17,"Abo ku ma de alo̩na che, Shalum kpai Akub, kpai Talmo̩n kpai Ahaiman kpʼamo̩maye-ma; Shalum chʼagboji."
1CH,9,18,Ama te̩tajo̩ alaku onu o̩wo̩ olodudu akwoubi; ama chʼama-dalo̩na ef uru amo̩ma Lifai.
1CH,9,19,"Oñ Shalum o̩ma Ko̩re̩, o̩ma Ibaisaf, o̩ma Ko̩ra kpʼamo̩maye-wñ ef abo unyi ata-wñ. Abo Ko̩ra le̩ la nʼo̩da uko̩lo̩ e̩wñ eche ñw O̩jo̩ ku ma dide o̩na o̩na unyabo; alu kʼamata-ma te̩te̩nʼo̩da uru Jihofa ku ma de alo̩na-wñ."
1CH,9,20,"Oñ Fine̩has o̩ma E̩leaza chʼe̩nuto̩gba-ma akwoubi, Jihofa la dʼugbo-wñ."
1CH,9,21,Ze̩karaya o̩ma Me̩she̩le̩maya chʼe̩ne̩ ki ade o̩na unyabo ujeju.
1CH,9,22,"Aluka abo-i chaka ku ma chi ku ma dide alo̩na alo̩na che o̩gwo̩ko̩ nyoke me̩gwe-ji. Ma fʼabo le̩ lo likpa o̩lo̩pu o̩lo̩pu ef adogbe adogbe-ma owñ chʼabo ku Defid kpai Samiue̩l, agane̩ le̩, ko jo̩ ugugu abo ku ma chubi one̩ le̩."
1CH,9,23,"Abe̩le̩ ama kpʼamo̩ma-ma nʼedejutʼalaku alaku unyi Jihofa, owñ chʼunyi unyabo kʼama ki dide o̩mo̩,"
1CH,9,24,"Ama-de alo̩na alo̩na jo̩ o̩wo̩ afu me̩le̩, o̩wo̩ olodudu kpʼo̩wo̩ olane̩, kpʼo̩wo̩ o̩pata ate̩, kpʼo̩wo̩ o̩pata o̩gane̩."
1CH,9,25,"Oñ i dukpe̩ kʼamo̩maye-ma ku ma jo̩ adogbe adogbe-ma, ki wa o̩jo̩ mebie o̩jo̩ mebie ikoʼka ikoʼka ku ma jʼugbo ma:"
1CH,9,26,"todu amade alo̩na me̩le̩ ki tʼo̩gba ku ma chʼabo Lifai, ugugu-ma chʼugugu abo ku ma ke̩do̩no ma, ama la nʼo̩da unyi kekele unyi kekele kpʼe̩wñ akokokijʼef unyi O̩jo̩."
1CH,9,27,"Todu ama le̩ ruru jo̩ lʼunyi O̩jo̩ daka, todabu kʼama nʼudu e̩wñ le̩ ede, ama nʼo̩na-wñ ebi odudu o̩jo̩ du."
1CH,9,28,"Oñ abo-ma iche̩ka nʼedejute̩ e̩wñ eku ku ma ne̩ che e̩wñ unyi O̩jo̩ le̩. Todu ekaluka ma kʼe̩wñ le̩ aluka taku ma kowa ejefu, oñ ma ño̩ kaluka taku ma ko dufu."
1CH,9,29,"Abo-ma iche̩ka ño̩ nʼo̩da ane̩ efu-wñ; kpʼe̩wñ eku kiafo̩ le̩ chaka, kpʼomu-wñ te̩ke̩ te̩ke̩ kpʼomi achiwebe̩te̩ma-wñ kpʼekpo-wñ, kpai frankinse̩ns-wñ, kpʼe̩wñ ido̩ro̩."
1CH,9,30,Oñ amo̩ma amatama iche̩ka añwʼe̩wñ ido̩ro̩ che ki ñwo̩.
1CH,9,31,"Oñ ma ke̩do̩no Matitaiya, e̩ne̩ Lifaiʼka kʼi chʼo̩mo̩gba Shalum e̩ne̩ Ko̩ra, kʼi dejutʼe̩wñ ku ma de̩ ef anade."
1CH,9,32,"Oñ amo̩maye-ma iche̩ka, ku ma jʼef amo̩ma Kohat nʼo̩da akala ku ma te̩jo̩ ku ma che o̩jo̩ uñmi du."
1CH,9,33,"Amakeli la jo̩-i: ma chʼabo ku ma dʼoji dufu ef amata abo Lifai, ku ma jʼef unyi kekele unyi kekele le̩, ku ma ma nʼe̩wñ omune̩ ache n; todu ma jʼef uko̩lo̩-ma o̩ro̩ka kpʼodu."
1CH,9,34,Abo-i chʼabo ku ma dʼoji dufu ef amata ef abo Lifai ef akwo̩ra unyi akwo̩ra unyi-ma ku ma chʼabo ki tʼo̩gba. Abo-i la gugu Je̩rusale̩m.
1CH,9,35,"Oñ Jeie̩l, ata Gibeo̩n, gugu Gibeo̩n, odu o̩ya-wñ ko̩ Maaka:"
1CH,9,36,"Abdo̩n la chʼo̩mo̩gba-wñ, tak i bi Zur kpai Kish kpai Beal kpai Ne̩r kpai Nedab"
1CH,9,37,kpai Gedor kpai Ahayo kpai Ze̩karaya kpai Miklot.
1CH,9,38,Miklot la bi She̩me̩am. Ama laño̩ dodo kpenyʼamo̩maye-ma Je̩rusale̩m kpʼamo̩maye-ma.
1CH,9,39,Ne̩r la bi Kish; Kish la bi So̩l; So̩l la bi Jonatan kpai Malkishua kpai Abinadab kpai E̩sh-beal.
1CH,9,40,O̩ma Jonatan la che Me̩ribeal; Me̩ribeal la bi Maika
1CH,9,41,Amo̩ma Maika la che Paito̩n kpai Mile̩k kpai Tarea kpai Ehaz.
1CH,9,42,"Oñ Ehaz bi Jara: Jara la bi Ale̩me̩t, kpʼAzmefe̩t, kpai Zimrai; Zimrai la bi Moza;"
1CH,9,43,"Moza la bi Baine̩a; kpai Re̩faya o̩ma-wñ; E̩liaza o̩ma-wñ, Eze̩l o̩ma-wñ."
1CH,9,44,"Eze̩l la nʼamo̩ma e̩ne̩ke̩le̩ me̩fa kʼodu-ma ko̩, Azraikam kpai Boke̩ru kpai Ishmae̩l kpai Shiaraya kpai Obadaya kpai Henan; abo-i chʼamo̩ma Eze̩l."
1CH,10,1,"Oñ abo Filistia kogu bʼabo Israe̩l; tak aboke̩le̩ Israe̩l ra rʼo̩gba abo Filistia, oñ ma kpa ma jʼane̩ o̩lʼuwo Gilboa."
1CH,10,2,Abo Filistia tu So̩l kpʼamo̩ma-wñ e̩ne̩ke̩le̩ ubi unauna; oñ abo Filistia fu Jo̩natan kpʼAbinadab kpai Malkishua amo̩ma So̩l le̩ gwo.
1CH,10,3,"Ogu le̩ la nu So̩l oji te̩, oñ abo ku ma nʼo̩o̩do̩ ranʼo fʼu mu; oñ abo ku ma nʼo̩o̩do̩ le̩ fʼu chagbe̩."
1CH,10,4,"Taku So̩l ka ñw e̩ne̩ ki anʼane̩ ogu-wñ kakini, Mʼugbada-we̩ wo̩, kʼe̩ dʼu gwunyʼumi, tode̩gba kʼabo e̩pi odukulu-i lewa agwʼumi uke̩. Ama e̩ne̩ ki nʼane̩ o̩gu-wñ le̩ ko̩; todu i chokpo nana. Todule̩ So̩l mʼugbada-wñ du oñ i le̩ane̩ abʼoma."
1CH,10,5,"Tak e̩gba kʼe̩ne̩ ki anʼane̩ ogu-wñ li ka ku So̩l leku, owñ le̩ ño̩ lewane̩ abʼugbada-wñ ma, tak i leku."
1CH,10,6,Abe̩le̩ So̩l leku oñ amo̩ma-wñ me̩ta kpʼabo unyi-wñ chaka leku e̩re̩ʼkate.
1CH,10,7,"Tak e̩gba kʼaboke̩le̩ Israe̩l du ku ma jʼef o̩go̩ le̩ li ka ku ma ra, ku ma ño̩ li ka ku So̩l kpʼamo̩ma-wñ leku, ma hi ewo ewo-ma tinyo̩, oñ ma ra ge̩. Tak abo Filistia lewa gugu o̩mo̩."
1CH,10,8,"Oñ i lewatʼo̩jo̩ñwa-wñ e̩gba kʼabo Filistia wa ku ma ñʼane̩ bʼo̩la abo ki ku le̩ te̩, ma fu So̩l kpʼamo̩ma-wñ li abu ku ma wane̩ jʼoj uwo Gilboa le̩."
1CH,10,9,"Taku ma mʼe̩wñ o̩la-wñ gwo̩, oñ ma mʼoji-wñ kpʼane̩ ogu-wñ ko, taku ma fʼonuche̩ kpe̩ nyʼugbo du oj ane̩ Filistia, ku ma mʼinabali le̩ du ñw ode ode-ma kpʼabo-ma."
1CH,10,10,"Taku ma mʼane̩ ogu-wñ ko̩ jʼef unyi o̩jo̩-ma, oñ ma dʼoji-wñ lo̩ko̩li ef unyi Dago̩n."
1CH,10,11,"Oñ e̩gba kʼabo Jebe̩sh-gilead gbʼinabali e̩wñ du kʼabo Filistia che So̩l le̩,"
1CH,10,12,"aboke̩le̩ du ku ma nʼe̩do̩ kwane̩ ma la mʼoku So̩l kpʼe-amo̩ma-wñ ko, oñ ma mʼu ko wa Jebe̩sh, taku ma kʼachi-ku-ma ji of oli tamarisk Jebe̩sh, oñ ma fʼalu ji gbogbo o̩jo̩ mebie."
1CH,10,13,"Abe̩le̩ So̩l leku tod e̩re̩ ubi ki ro̩ ñwu Jihofa, tod o̩la Jihofa kʼi ma de n; kpai ukpe̩ kʼi tene ohi o̩la ugbo abifa"
1CH,10,14,"kʼi ma la tene ugbo Jihofa n; todule̩ i mʼu du kpa, oñ i mʼo̩da ojane̩ le̩ rida du ñwu Defid, o̩ma Je̩si."
1CH,11,1,"Tak abo Israe̩l chaka kʼo̩la-ma wʼugbo Defid He̩bro̩n, ma kakini, Go, awa kpʼuwe̩ chʼachiku kpʼo̩re̩laʼka."
1CH,11,2,"Igbele i chaka chʼe̩gba ki So̩l chʼonu le̩, uwe̩ chʼe̩ne̩ ki ko̩ Israe̩l dufu, uwe̩ laño̩ ko ma dabi wa. Jihofa, O̩jo̩-we̩, la ka ñw e̩ kakini, Uwe̩ achʼadejute̩ amone̩-mi, Israe̩l; uwe̩ la achʼe̩nuto̩gba abo-mi, Israe̩l."
1CH,11,3,"Abe̩le̩ abogijo Israe̩l chaka lewa He̩bro̩n ugbo onu Taku Defid fʼalo che kpʼama He̩bro̩n eju Jihofa; oñ ma fʼekpo ba tu Defid oji kʼi jʼonu Israe̩l, alu ku Jihofa ka lʼalu Sumiue̩l le̩."
1CH,11,4,Taku Defid kpʼabo Israe̩l chaka nyi Je̩rusale̩m (owñ che Je̩bius); ugbo kʼabo Je̩bius ku ma dodo ane̩ le̩ la jo̩.
1CH,11,5,"Tak abo ku ma dodo Je̩bius ka ñwu Defid kakini, Uwe̩ ñʼagudu wʼejefu emi n. I chaka dʼabe̩le̩ Defid fʼaku Zayo̩n le̩ du; oñ e-le̩ gbage̩de̩ mud ewo Defid."
1CH,11,6,"Taku Defid kakini, E̩ne̩ du ki fʼabo Je̩bius gwoda ejodudu, e̩ne̩ le̩ la achʼoji kpʼonu ogu. Oñ Joab, o̩ma Ze̩ruaya, mute̩gu le ejodudu; abe̩le̩ ma mʼowñ du chʼoji."
1CH,11,7,Taku Defid kwododo ef aku le̩; todule̩ oñ ma dʼodu-wñ ko̩ Ewo Defidi.
1CH,11,8,"Oñ i fʼewo le̩ ne daka, akwo Milo gbogbo le daka; Joab la fʼugbo ki bo̩ ewo le̩ ñwo̩che."
1CH,11,9,Defid la nanana nyo̩gba waa; todu ku Jihofa ki nʼe̩wñ du dʼugbo-wñ.
1CH,11,10,"Abo ku ma dʼoji dufu ef ame̩nugbiti ki Defid ne̩ la jo̩-i, owñ chʼabo ku ma manyʼu o̩la kpaka ojane̩-wñ le̩, manyʼabo Israe̩l chaka, ku ma dʼowñ jʼonu teju o̩la Israe̩l ku Jihofa ka."
1CH,11,11,"Aluka amagbiti ku Defid ne̩ le̩ de̩: Jesho̩be̩am, e̩ne̩ Hakmo̩n oka, chʼoji abo ogue̩gwa le̩; owñ le̩ dʼo̩kwo̩-wñ kwane̩ akobʼone̩ oli me̩fa, oñ i ko ma kpa e̩re̩ kate."
1CH,11,12,"E̩leaza, o̩ma Dodo, e̩ne̩ Ahoʼka ro̩nʼo̩, i dʼef amagbiti me̩ta le̩."
1CH,11,13,"Owñ dʼugbo Defid Pas-damim, ugbo kʼabo Filistia kʼo̩la-ma wa jo̩ ku ma jogu ugbo kʼe̩bu ane̩ kʼo̩ka barli chʼe̩kʼef uwñ de̩; amone̩ le̩ la ra rʼo̩gba abo Filistia."
1CH,11,14,"Tak ama dago jʼalumeji e̩bu ane̩ le̩, ma la mʼu gba te̩, oñ ma fʼabo Filistia gwoda; Jihofa la nʼujadu lile gba ma."
1CH,11,15,"Tak one̩ me̩ta kwʼefabo ogue̩gwa ku ma dʼoji dufu le̩ gwo̩ru nyʼugbo Defid, ugbo okuta ef owo Adulam; abogu Filistia la ruru jo̩ ef o̩go̩ Re̩feim."
1CH,11,16,"Defid la dʼef aku e̩gba le̩, oñ abide abo Filistia jo Be̩tle̩he̩m iko le̩."
1CH,11,17,"Defid ñeju kakini, O, i ma nʼe̩ne̩ ki adʼomi obuga ki me̩ru alaku Be̩tle̩he̩m le̩ ñwu mi ñmo̩!"
1CH,11,18,"Tak abo me̩ta le̩ gwo̩ko̩ gu alumeji uru abo Filistia du, oñ ma fʼomiofo kpa kwef obuga kʼi dʼalaku Be̩tle̩he̩m le̩, taku ma ma mʼu du wa ñwu Defid; Defid muda ko̩ eñmʼo̩, i la du dajane̩ ñwu Jihofa."
1CH,11,19,"Oñ i kakini, O̩jo̩ ki kpo̩na, kʼomi kʼu chʼe-i: omi añmo̩ e̩bie̩ abo ku ma mʼoji e-ma du tinyo̩-i? Todu oji-ma ma du tinyo̩ oñ ma ne̩ wa-i. Todule̩ i ko̩ eñmʼo̩. E̩wñ kʼamagbiti me̩ta le̩ che de̩."
1CH,11,20,"Oñ Abishai, o̩maye Joab, chʼoji abo me̩ta; i dʼo̩kwo̩-wñ kwane̩ akobʼone̩ oli me̩fa oñ i fʼuma gwo dajane̩, i la fʼodu ne̩ ef ama me̩ta le̩."
1CH,11,21,"Ef amame̩ta le̩ owñ nʼojima tʼabo meji ki bo̩ le, i laño̩ chʼagboji; o̩wo̩-wñ muda tʼo̩wo̩ abo me̩ta ejodudu le̩ le n."
1CH,11,22,"Be̩naya o̩ma Jiho̩yada, o̩ma e̩nuwohiʼka kʼi de̩ Kabzee̩l, kʼi la fʼuko̩lo̩ ukpahiu wewe che; owñ chʼe̩ne̩ ki fʼamidu e-Moab meji kpa; i la gwo̩ru nyʼef uraʼka iko ku sno dʼane̩ oñ i fʼidu kpa o̩mo̩."
1CH,11,23,"I ño̩ fʼe̩ne̩ Ijipti kpa, e̩ne̩ le̩ gba tabale, ohibo̩wo̩ me̩le̩; o̩kwo̩ ki dabu ugbolo oli kʼahiukpo ane̩ fʼukpo wenyʼu dʼo̩wo̩ e̩ne̩ Ijipti le̩; oñ i nʼo̩kpa agwo̩ru nyʼugbo-wñ, i la bʼe̩ne̩ Ijipti le̩ gbʼo̩kwo̩-wñ, oñ i nʼo̩kwo̩ e̩ne̩ le̩ gbage̩de̩ fʼu kpa."
1CH,11,24,"Be̩naya, o̩ma Jiho̩yada, fʼe̩wñ le̩ che, oñ i nʼodu ef amagbiti me̩ta le̩."
1CH,11,25,"Go, i nʼojima tʼabo ogue̩gwa le̩ le, o̩wo̩-wñ muda tu o̩wo̩ abo me̩ta le̩ n. Oñ Defid mʼowñ du chʼagboji abo ide-wñ."
1CH,11,26,"Amagbiti abogu jo̩-i, Asahe̩l, o̩maye Joab; E̩lhenan o̩ma Dodo e-Be̩tle̩he̩m;"
1CH,11,27,"Shamot, e̩ne̩ Haroar; Hile̩z e̩ne̩ Pilo̩n;"
1CH,11,28,"Aira o̩ma Ike̩sh, e̩ne̩ Te̩koa; Abieze̩r, e̩ne̩ Anato̩t,"
1CH,11,29,"Sibe̩kai, e̩ne̩ Husha; Aile̩yai e̩ne̩ Ahoa;"
1CH,11,30,"Maharai, e̩ne̩ Ne̩tofa; Hile̩d o̩ma Beana, e̩ne̩ Ne̩tofa;"
1CH,11,31,"Aiteyei o̩ma Raibeai e-Gibea, e-amo̩ma Be̩njamin, Be̩naya, e̩ne̩ Paire̩to̩n;"
1CH,11,32,"Hureai, ki kwʼo̩la aji aji Geash; Abaie̩l, e̩ne̩ Arba le̩;"
1CH,11,33,"Azmefe̩t, e̩ne̩ Beharum; Ilayaba, e̩ne̩ Shealbo;"
1CH,11,34,"amo̩ma Hasham e̩ne̩ Gizo̩n; Jo̩natan, o̩ma Shagi, e̩ne̩ Harar;"
1CH,11,35,"Ahayam, o̩ma Sekar, e̩ne̩ Harar; Ilaifo̩l o̩ma Ur,"
1CH,11,36,"Hefe̩r, e̩ne̩ Me̩kiro̩t; Ahija, e̩ne̩ Pilo̩n;"
1CH,11,37,"He̩zro̩, e̩ne̩ Karme̩l; Nearai o̩ma E̩zbai;"
1CH,11,38,"Joe̩l o̩maye Netan; Mibhar o̩ma Hagirai,"
1CH,11,39,"Zile̩k, e̩ne̩ Amo̩n; Neharai, e̩ne̩ Birot, kʼi anʼane̩ ogu Joab o̩ma Ze̩ruaya le̩;"
1CH,11,40,"Aira, e̩ne̩ Itrai, Gare̩b, e̩ne̩ Itrai;"
1CH,11,41,"Uraya, e̩ne̩ He̩t; Zebad o̩ma Aleai;"
1CH,11,42,"Adina o̩ma Shiza, e̩ne̩ Rube̩n kʼi chʼe̩ne̩ kʼi dʼoji dufu ef abo Rube̩n kpʼone̩ ogue̩gwa manyʼuwñ;"
1CH,11,43,"Henan o̩ma Maaka kpai Joshafat, e̩ne̩ Mitnai;"
1CH,11,44,"Uzaya, e̩ne̩ Ashtirat; Shema kpai Jehaye̩l, amo̩ma Hotam, e̩ne̩ Aroe̩r le̩,"
1CH,11,45,"Je̩diee̩l o̩ma Shimrai kpai Joha o̩maye-wñ, e̩ne̩ Taiza le̩,"
1CH,11,46,"Ilaie̩l, e̩ne̩ Mahefa kpai Je̩re̩beai kpai Jo̩shafaya, amo̩ma E̩lneam kpai Itma, e̩ne̩ Moab,"
1CH,11,47,"Ilaie̩l kpai Obe̩d kpai Jasie̩l, e̩ne̩ Me̩zo̩be."
1CH,12,1,"Oñ abo-i chʼabo ku ma wʼugbo Defid, Ziklag, abu kʼi fʼo̩la-wñ dahi tʼo̩mo̩ todu So̩l, o̩ma Kish; ma la jʼef amagbiti-wñ, ku ma gbutu-wñ ef ogu le̩."
1CH,12,2,"Amato̩fa ma che, ma la neke nʼo̩wo̩ awo̩to̩ kpʼawohi gwʼunata, kpʼo̩fa eta kpo̩fo̩. Ma chʼabo Be̩njamin, amefu So̩l."
1CH,12,3,"Oji-ma chʼAhieze̩r, tak i che Joash, ma chʼamo̩ma She̩maa, e̩ne̩ Gibea, kpai Jizie̩l kpai Pile̩t amo̩ma Azmefe̩t, kpai Be̩reka kpai Jihiu, e̩ne̩ Anato̩t,"
1CH,12,4,"kpai Ismaya, e̩ne̩ Gibe̩o̩n, kʼi chʼagbiti ef abo o̩gue̩gwa le̩, kʼa bo ogue̩gwa le̩ jʼef o̩wo̩-wñ, kpai Je̩re̩-maya kpai Jahezie̩l kpai Johanan, kpai Jo̩zabad, e̩ne̩ Ge̩dira;"
1CH,12,5,"Iluzai kpai Je̩nmot kpai Bialaya kpai She̩maraya, kpai Sbe̩fataiya, e̩ne̩ Haruf,"
1CH,12,6,"E̩lkana kpai Je̩saya kpai Azarie̩l kpai Joize̩r kpai Jo̩sho̩be̩am, abo Ko̩ra,"
1CH,12,7,"kpai Joila kpai Ze̩badaya, amo̩ma Je̩roham e-Gedo̩r."
1CH,12,8,"Oñ abo Gad ku ma fʼo̩la-ma date̩ ñwu Defid ef akpolokuta ef aje̩tachi le̩ do̩mo̩, amagbiti ki nʼuwohi ma che, ma chʼaboke̩le̩ ku ma ko̩che̩ ogu, ku ma meju ikpako kpʼo̩kwo̩ ene̩ jogu; eju-ma la dab eju idu, ma le̩ dab amate̩ ku ma jʼoj uwo."
1CH,12,9,"Ize̩r chʼe̩ne̩ ejodudu, Obadaya chʼekeji, E̩liab chʼe̩ke̩ta,"
1CH,12,10,"Mishmana chʼe̩ke̩le̩, Je̩re̩maya chʼe̩ke̩lu,"
1CH,12,11,"Ateai chʼe̩ke̩fa, Ilaie̩l chʼe̩kebie,"
1CH,12,12,"Johanan chʼe̩ke̩jo̩, E̩lzebad chʼe̩ke̩la,"
1CH,12,13,"Je̩re̩maya chʼe̩ke̩gwa, Makbanai chʼe̩ke̩gwaka."
1CH,12,14,"Amo̩ma Gad-i chʼabo ku ma dʼoji dufu ef abogu; e̩ne̩ ki nya efu ma bʼone̩ ogume̩lu jo̩, oñ e̩ne̩ ki tule bʼone̩ icham nyʼo̩gwo̩ko̩ jo̩."
1CH,12,15,"Abo le̩ chʼabo ku ma mu Jo̩rdan daba ochu ejodudu, e̩gba ki awobi lʼoj o̩gba-wñ; oñ ma fʼabo du ku ma jʼo̩go̩ o̩go̩ le̩ nʼule̩, rʼo̩wo̩ olodudu kpai rʼo̩wo̩ olane̩ ge̩."
1CH,12,16,Amo̩ma Be̩njamin kpai Juda iche̩ka la wʼugbo akpolokuta le̩ ugbo Defid.
1CH,12,17,"Taku Defid dufu aledo ma, oñ i dohi ñwu ma kakini, Iche̩wñ ku me̩ nʼure̩do̩ wa ku me̩ te̩ko mi-i, mak e̩do̩-mi amanyu me̩; i muda chʼewa me̩ wa ku me̩ mʼumi du tʼef o̩wo̩ ame̩no̩la-mi abu kʼu ma nʼe̩wñ afuma du kʼomi nʼo̩wo̩-mi che n, O̩jo̩ e-amata-wa ki li, kʼi fʼuka nurʼume̩."
1CH,12,18,"Tak Afu lewa bʼo̩la Amesai kʼi chʼe̩ne̩ ki d oji dufu ef amagboji abo ogu le̩ ma, i kakini,"
1CH,12,19,"Abo Manasa iche̩ka ño̩ chi o̩la-ma wʼugbo Defid, e̩gba kʼowñ kpʼabo Filistia kpe̩re̩ wa akogu bi So̩l le̩; ma muda gbutu ñwu ma n; todu abu kʼamodu abo Filistia fʼojuju o̩la le̩ nyi, ma je̩ ñwu Defid mudabi, ma kakini, I anʼoji-wa ñwa chʼef o̩wo̩ odu-wñ So̩l."
1CH,12,20,"Abu kʼi dʼejo̩na alo tu Ziklag, abo Manasa ku ma ñwa chʼef o̩wo̩-wñ chʼAdna kpai Jo̩zabad kpai Je̩dieye̩l kpai Maike̩l kpai Jo̩zabad kpai E̩laihiu kpai Ziltai, amagboji one̩ icham nyʼo̩gwo̩ko̩ icham nyʼo̩gwo̩ko̩ e-abo Manasa."
1CH,12,21,"Oñ ma gbutu ñwu Defid ugbo amaja-kpa e̩wñ, todu o̩chaka-ma chʼamagbiti ku ma de̩ kpaka, ma la chʼamagboji agboji ef abogu le̩."
1CH,12,22,"Amone̩ nawa bo̩ Defid o̩jo̩ñwa o̩jo̩ñwa ku ma te̩kʼo, gbogbo taku ma mud uru lile, dabe̩ne̩ kʼuru e-O̩jo̩."
1CH,12,23,"Aluka oji one̩ ku ma mʼo̩logu wʼugbo Defid He̩bro̩n, ku ma mʼojane̩ So̩l gba ñw u, alu kʼo̩la Jihofa ka, de̩."
1CH,12,24,Abo Juda ku ma ne̩ ugbe̩yo̩ kpai o̩kwo̩ chʼicham nyʼo̩gwo̩ko̩ ugbo me̩fa nyʼicham oka oji.
1CH,12,25,"Abo Simeo̩n chʼamagbiti ku ma nʼuwohi icham nyʼo̩gwo̩ko̩ ugbo mebie, nyʼogume̩lu oji."
1CH,12,26,Abo Lifai chʼicham nyʼo̩gwo̩ko̩ me̩le̩ nyʼulo̩gwa.
1CH,12,27,"Je̩ho̩yada la chʼe̩nuto̩gba abo Aro̩n, oñ one̩ icham nyʼo̩gwo̩ko̩ ugbo me̩ta nyʼogume̩lu chʼicham oji jugbo-wñ."
1CH,12,28,Kpai Zado̩k kʼi chʼokolobia kʼi chʼagbiti kʼi nʼuwohi manyʼamagboji abogu ogu nyoke meji kwʼunyi ata-wñ.
1CH,12,29,"Abo Be̩nja-min, efu So̩l le̩, chʼone̩ icham nyʼo̩gwo̩ko̩ ugbo me̩ta todu ojile-ma te̩tatʼabo unyi So̩l ubi akwoubi."
1CH,12,30,"Abo Ifraim chʼicham nyʼo̩gwo̩ko̩ ugbo ogu nyʼicham oka oji, amagbiti ku ma nʼuwohi, ku ma chʼame̩n uwohi ef unyi amata-ma."
1CH,12,31,"Abo ku ma kwʼef ukpe̩reji abo o̩lo̩pu Manasa le̩ chʼicham nyʼo̩gwo̩ko̩ ugbo me̩gwe̩jo, ku ma chi ma odu odu ku ma ko, ku ma wa du Defid jʼonu."
1CH,12,32,"Abo Isakar ku ma ma iko iko-wñ ku ma ma alu ki dukpe̩ kʼabo Israe̩l ache, abo ku ma dʼoji dufu ef uma chʼo̩gwo̩ko̩; amo̩maye-ma du agbʼo̩la-ma gbo̩."
1CH,12,33,Abo Ze̩biulo̩n ku ma dufu ef abogu kʼo̩la-ma che̩mu jo̩ ñw ogu kʼido̩na ogu ojoji du jʼef o̩wo̩-ma chʼicham nyʼo̩gwo̩ko̩ ugbo ooje. E̩do̩-ma la chʼokate abu ma tala jo̩.
1CH,12,34,"Abo Naftali chʼamagboji icham nyʼo̩gwo̩ko̩, oñ abo ku ma nʼugbe̩yo̩ kpai o̩kwo̩ manyʼuma o̩la chʼicham nyʼo̩gwo̩ko̩ ugbo ogue̩gwa nyoke mebie."
1CH,12,35,Abo Dan kʼo̩la-ma che̩mu ogu chʼicham nyʼo̩gwo̩ko̩ ugbo ogu nyoke me̩jo̩ nyʼulo̩gwa.
1CH,12,36,Abo Ashe̩r ku ma chʼo̩ka ogu eja ku ma tala jo̩ ef abogu chʼicham nyʼo̩gwo̩ko̩ ugbo o̩gbo̩ meji.
1CH,12,37,Abo Rube̩n kpai abo Gad kpai ukpe̩reji o̩lo̩pu abo Manasa kʼo̩la-ma che̩mu ñw ogu ku ma kwʼudaba Jo̩rdan wa chʼicham nyʼo̩gwo̩ko̩ ugbo o̩gbo̩ me̩fa.
1CH,12,38,"Abogu-i chaka ku ma tala jo̩ udala udala, e̩do̩-ma chʼofoo oñ ma lewa He̩bro̩n ku ma du Defid jʼonu abo Israe̩l chaka; abe̩le̩ e̩do̩ abo Israe̩l du ki bo̩ ño̩ chʼokate ku ma du Defid jʼonu ge̩."
1CH,12,39,"Ma jʼugbo Defid o̩mo̩ aje̩ añmo̩ gbogbo o̩jo̩ me̩ta, todu amo̩maye-ma fʼo̩la mu tane̩ todu ma."
1CH,12,40,"Abo ku ma me̩ru ma o̩mo̩ gbogbo nyʼIsakar kpai Ze̩biulo̩n kpai Naftali kʼuje̩wñ nʼubi amo̩ke̩ke̩te̩ kpai aminyakulumi kpai amimiulu kpai amokuno̩ wa; omu e̩wñ e̩yo̩ kpai e̩ro o̩gbaikolo ki gbe̩ mʼomune̩ kpai acha acha achiwebe̩te̩ma e̩gbe̩ kpai omi achiwebe̩te̩ma, kpai amokuno̩ kpai ame̩wño̩re̩ egini tabale, todu uyo̩ de̩ Israe̩l me̩."
1CH,13,1,"Taku Defid nyojuju kpai amagboji one̩ icham nyʼo̩gwo̩ko̩ icham nyʼo̩gwo̩ko̩ kpʼone̩ ogume̩lu ogume̩lu, owñ chʼe̩nuto̩gba okoke du."
1CH,13,2,"Oñ Defid ka ñw ujeju Israe̩l chaka kakini, Iche̩wñ ki chenyo̩ eju e-me̩ ki Jihofa O̩jo̩-wa la chʼe̩te̩-wñ, a ki fʼone̩ kpe̩ nyʼugbo du ugbo amo̩maye-wa, ugbo du ku ma bo̩ ojane̩ Israe̩l, kpʼugbo amatama kpʼabo Lifai ku ma jʼewo ewo-ma ku ma nʼane̩, ije̩-ma manyʼuma, kʼama ki kʼo̩la-ma jeju wʼugbo wa;"
1CH,13,3,kʼa ki mʼakpati alo O̩jo̩-wa du dabi wʼugbo wa; todu a nyʼugbo-wñ atene iko e-So̩l in.
1CH,13,4,Tak abujeju le̩ chaka ka kʼama ache abe̩le̩; todu e̩wñ le̩ tʼo̩kpakpa eju amone̩ le̩ du.
1CH,13,5,"Abe̩le̩ Defid mʼabo Israe̩l chaka ko wa jeju ugbo kate, akwo Shiho̩r, aji Ijipti le̩, gbogbo wʼej o̩na ugbo ku ma gudu nyi Hamat, ku ma dʼakpati alo O̩jo̩ akwo Kiriat-jearim wa."
1CH,13,6,"Taku Defid kpʼabo Israe̩l chaka mute̩gu nyi Be̩ala, owñ che Kiriat-jearim e-abo Juda, ku ma dʼakpati alo O̩jo̩ Jihofa kʼede-wñ dʼate̩ ñw amiche̩rub ku ma dʼodu-wñ tʼo̩mo̩."
1CH,13,7,"Taku ma ne̩ akpati O̩jo̩ oj o̩kane̩ etito̩, ma mʼu du kwef unyi Abinadab: Uza kpai Ahayo ño̩ o̩kane̩ le̩ o̩na."
1CH,13,8,"Oñ Defid kpʼabo Israe̩l chaka chiya alu du kʼukpahiu-ma de̩ o̩gba Jihofa, ma nʼeli ako̩ kpʼokugulu kpʼumolo anu, kpai ubo̩ kpai eicha kpai oke kpai o̩kakachi."
1CH,13,9,"Tak e̩gba ku ma lewa ajita ugwo̩-ka e-Kido̩n, Uza fʼo̩wo̩-wñ nadala ki gwo̩nyʼakpati le̩; todu amokuno̩ (ku ma afʼo̩kane̩ le̩) fʼe̩re̩ ko̩ e̩wñ."
1CH,13,10,"Tak uwe̩do̩ Jihofa mutajo abʼUza ma, oñ i fʼu gwo nʼane̩, todabu kʼi fʼo̩wo̩ nadala akado akpati le̩; i la leku eju O̩jo̩ o̩mo̩."
1CH,13,11,"Tak e-le̩ bi Defid eju, todabu ku Jihofa gwo̩ko̩ abʼUza ma: oñ i dʼodu ugbo le̩ ko̩ Pe̩re̩z-uza, gbogbo tʼeñini."
1CH,13,12,"Defid la chokpo O̩jo̩ o̩jo̩ le̩, i kakini, Ab u nale kʼu nadʼakpati O̩jo̩ wʼunyi ñw o̩la-mi?"
1CH,13,13,"Abe̩le̩ Defid ma ño̩ dʼakpati le̩ wʼugbo-wñ ef ewo Defid in, chai edu i dʼu a-tʼiba tef unyi Obe̩d-ido̩m, e̩ne̩ Gat."
1CH,13,14,"Akpati O̩jo̩ le̩ la gugu ef unyi Obe̩d-ido̩m ugbo abo-wñ ochu me̩ta; oñ Jihofa de̩nyo̩ ñw unyi Obe̩d-ido̩m, kpʼe̩wñ du kʼi ne̩."
1CH,14,1,"Taku Hairam, onu Taya, fʼamonuche̩ kpe̩ ru Defid, kpai igbo oli sida kpʼamano̩do̩, kpʼamikapita ku ma fʼunyi ko̩ ñw u."
1CH,14,2,Oñ Defid li ka ku Jihofa fʼowñ e̩re̩ lonyane̩ kʼi chʼonu Israe̩l; todu o̩da ojane̩-wñ tʼate̩ ololo tod abo-wñ Israe̩l.
1CH,14,3,"Oñ Defid ño̩ fʼamo̩ya omune̩ ne̩ Je̩rusale̩m, Defid laño̩ fʼamo̩ma e̩ne̩ke̩le̩ kpʼonobule̩ bi ge̩."
1CH,14,4,"Abu kʼodu odu amo̩ma-wñ ki ne̩ Je̩rusale̩m ko̩ de̩: Shamua kpai Shobab, Netan kpai So̩lo̩mo̩n"
1CH,14,5,"kpʼIbhar kpai Ilaishua kpai E̩lpale̩t,"
1CH,14,6,kpai Noga kpai Ne̩fe̩g kpai Jafaya
1CH,14,7,kpai E̩lishama kpai Bilayade kpai Ilife̩le̩t.
1CH,14,8,Oñ abo Filistia gbo̩ ka ku ma fʼekpo ba tu Defid oji kʼi mud onu abo Israe̩l chaka; tak abo Filistia chaka mute̩gu wa ku ma te̩jane̩ Defid. Defid la gbʼinabali-ma oñ i dufu nyʼakʼogu bʼuma.
1CH,14,9,Oñ abo Filistia lewa tala jo̩ ef o̩go̩ Re̩feim
1CH,14,10,"Taku Defid tʼO̩jo̩ ene kakini, Omi ate̩gu nyʼakʼogu bʼabo Filistia? Uwe̩ akʼuma nyʼumi o̩wo̩? Taku Jihofa ka ñw u kakini, Te̩gu alo̩, kʼu nako ma nyʼef o̩wo̩-we̩."
1CH,14,11,"Abe̩le̩ ma mute̩gu wa Beal-pe̩razim oñ Defid fʼuma gwoda o̩mo̩; taku Defid kakini, O̩jo̩ nʼo̩wo̩ e-mi fʼame̩ne̩bi-mi guche̩ me̩, alu kʼomi ako ugbo du le̩. Todule̩ oñ ma dʼodu ugbo kide̩ ko̩ Beal-pe̩razim."
1CH,14,12,"Oñ ma hi amo̩jo̩-ma tinyo̩ jʼo̩mo̩, taku Defid ñwa ñwu ma, oñ ma nʼuna gʼuma jo rinyo̩."
1CH,14,13,Tak abo Filistia ño̩ dabi kʼo̩la-ma tala jo̩ ef o̩go̩ le̩.
1CH,14,14,"Taku Defid ño̩ tʼO̩jo̩ ene; oñ O̩jo̩ ka ñw u kakini, Uwe̩ ki te̩gu nyʼo̩mo̩ agbe̩re̩ ma n; mudagbala kʼe̩ lewa bʼuma ma ugbo ujo̩ oli mulbe̩ri le̩."
1CH,14,15,"Tak i ade̩ e̩gba kʼe̩ gbʼiche̩ e̩re̩ ki jʼoj oli mulbe̩ri alule̩, e̩gbale̩ tak uwe̩ adufu kʼe̩ jogu; todu O̩jo̩ dʼuwe̩ o̩gba le kʼi fʼabogu abo Filistia gwoda."
1CH,14,16,Taku Defid che alu kʼO̩jo̩ ñwa ñw u; oñ ma fʼabogu abo Filistia gwoda akwo Gibeo̩n gbogbo wa Geze̩r.
1CH,14,17,Tak uwohi Defid ledufu tʼojane̩ ojane̩ du; Jihofa la je̩ ñw ailo-wñ ki ba abo uche̩ichi uche̩ichi chaka.
1CH,15,1,"Tak i fʼunyi unyi ko̩ ñw o̩la-wñ ef ewo Defid; oñ i ñwʼuña che tod akpati O̩jo̩, i la fʼunyabo fa ñw u."
1CH,15,2,"Taku Defid kakini, I dukpe̩ kʼene̩ du ki ne̩ akpati O̩jo̩ tʼabo Lifai le n; todu ama chʼabo ki Jihofa chi ma ku ma ne̩ akpati O̩jo̩, ku ma lañʼache̩ e̩wñ ñw u o̩gbe̩gbe̩le̩."
1CH,15,3,"Taku Defid kʼabo Israe̩l du wa jeju Je̩rusale̩m, ku ma dʼakpati Jihofa te̩gu wa uña-wñ e-kʼi ñwo̩che tane̩ ñw u."
1CH,15,4,Defid la kʼamo̩ma Aro̩n kpai abo Lifai wa jʼugbokate.
1CH,15,5,"Abo ku ma chʼamo̩ma Kohat che, Urie̩l chʼagboji-ma, kpʼamo̩maye-wñ ku ma chʼone̩ o̩gbo̩ me̩fa;"
1CH,15,6,"e-amo̩ma Me̩rari, Asaya chʼagboji-ma, oñ amo̩maye-wñ chʼo̩gwo̩ko̩ nyʼo̩gbo̩lo̩;"
1CH,15,7,"e-amo̩ma Ge̩rsho̩m, Joe̩l chʼagboji-ma, amo̩maye-wñ la chʼo̩gbo̩ me̩fa nyoke me̩gwa;"
1CH,15,8,"e-amo̩ma Ilaizefan, She̩maya chagboji-ma, amo̩maye-wñ la chʼo̩gwo̩ko̩;"
1CH,15,9,"e-amo̩ma He̩bro̩n, Ilaie̩l chʼagboji-ma, amo̩maye-wñ la chʼo̩gbo̩ me̩le̩;"
1CH,15,10,"e-amo̩ma Uzie̩l, Aminadab chʼagboji-ma, oñ amo̩maye-wñ chʼogu me̩lu nyoke me̩gweji."
1CH,15,11,"Taku Defid fu Zedo̩k kpʼAbayata amatama do̩ wa, kpʼabo Lifai, owñ che Urie̩l kpai Asaya kpai Joe̩l kpai She̩maya kpai Ilaie̩l kpʼAminadab,"
1CH,15,12,"oñ i ka ñwu ma kakini, A me̩ chʼabo ku ma dʼoji dufu ef amata abo Lifai: me̩ chʼo̩la-me̩ ku me̩ fo̩, tʼame̩ tʼamo̩maye-me̩, kʼame̩ ki dʼakpati Jihofa O̩jo̩ e-Israe̩l, wʼugbo kʼu ñwo̩che te̩ ñw u."
1CH,15,13,"Todabu ki ma chʼame̩ nʼe̩ e̩gba ejodudu le̩ n, Jihofa, O̩jo̩-wa, muke̩che̩ bʼuwa ma, todu a tene ugbo-wñ, alu kʼoji ajo̩ ka kʼa che n."
1CH,15,14,"Abe̩le̩ amatama kpʼabo Lifai chʼo̩la-ma ku ma fo̩ ku ma dʼakpati Jihofa, O̩jo̩ e-Israe̩l le̩, te̩gu wa."
1CH,15,15,Tak amo̩ma Lifai mʼugbo̩lo̩ oli kʼakpati O̩jo̩ lo̩ko̩li o̩la-wñ du nʼika-ma alu ku Mose̩s ñwa ñwu ma teju o̩la ki Jihofa ka le̩.
1CH,15,16,"Taku Defid ko̩la ñw agboji abo Lifai ku ma kʼamo̩maye-ma ku ma keli dago jo̩, kʼe̩wñ iya ki jʼo̩wo̩-ma, kʼubo̩ kpʼumolo kpʼeicha ki ka dufu, ku ma chʼomu uyo̩ taa!"
1CH,15,17,"Oñ abo Lifai chi Himan, o̩ma Joe̩l; ma chi Esaf o̩ma Be̩rakaya, kwef amo̩maye-wñ; oñ ma chi Etau, o̩ma Kushaya, kwef amo̩maye-ma ku ma chʼamo̩ma Me̩rari;"
1CH,15,18,"ma laño̩ chi amo̩maye-ma ku ma chʼo̩gba ekeji ku ma de alo̩na; ama che Ze̩karaya, Be̩n kpai Jeezie̩l, She̩maira-mo̩t kpai Je̩haie̩l kpai Unai, E̩liab kpai Be̩naya kpai Maaseya kpai Matitaya kpai Ilife̩li kpai Mikneya kpai Obe̩d-ido̩m kpai Jeaye̩l."
1CH,15,19,"Abe̩le̩ amakeli Himan kpai Esaf kpai Itan jo̩ kpai oke ki chʼebijeikpa ku ma nu gogogogo,"
1CH,15,20,kpai Ze̩karaya kpai Ezie̩l kpai She̩mairamo̩t kpai Jehaie̩l kpai Unai kpai E̩liab kpai Maaseya kpai Be̩naya kpai ubo̩ ku ma nu uko̩la Alamot;
1CH,15,21,"kpai Matataiya kpai Ilife̩li kpai Mikneya kpai Obe̩d-ido̩m kpai Jeaye̩l kpai Azazaya, umolo-ma la chʼuko̩la She̩minit ku ma tʼo̩gba eli."
1CH,15,22,"Oñ Ke̩nanaya ki chʼagboji abo Lifai chʼutodu eli; i ko̩ ma eli edu kwane̩, todu kʼi chʼo̩ka-wñ."
1CH,15,23,Be̩rakaya kpai E̩lke̩na chʼamade alo̩na todu akpati le̩.
1CH,15,24,"Oñ She̩banaya kpai Jiho̩shafat kpai Ne̩tane̩l kpai Amesai kpai Ze̩karaya kpai Be̩naya kpai E̩lieza, amatama le̩, nʼo̩kakachi afa o̩gba akpati O̩jo̩; oñ Obe̩d-ido̩m kpai Je̩haya chʼamadʼalo̩na tod akpati le̩."
1CH,15,25,"Abe̩le̩ Defid kpʼabogijo Israe̩l kpʼamagboji one̩ icham nyʼo̩gwo̩ko̩, icham nyʼo̩gwo̩ko̩, nyʼadʼakpati alo Jihofa kwef unyi Obe̩d-ido̩m te̩gu wa kpʼuyo̩."
1CH,15,26,"Oñ i lewatu e̩gba kʼO̩jo̩ te̩ko abo Lifai ku ma nʼakpati alo Jihofa, tak ama mʼamo̩kokuno̩ mebie kpʼamokolo mebie ko chʼiche̩bo̩."
1CH,15,27,Defid la nyi otogbo ku ma nʼukpo line̩n ku ma hi reju ga manyʼabo Lifai ku ma nʼakpati le̩ chaka kpʼamakeli kpai Ke̩nanaya kʼi chʼagboji kʼi adʼeli kpʼamakeli; Defid la nʼe̩fo̩d line̩n efufu o̩la.
1CH,15,28,"Abe̩le̩ oñ abo Israe̩l du dʼakpati alo Jihofa te̩gu wa kpʼoga echi, kpʼuko̩la bijila, kpʼo̩kakachi, kpʼoke, ma la nu ubo̩ kpʼumolo kʼamone̩ agbo̩."
1CH,15,29,"Oñ i lewatu, abu kʼakpati alo Jihofa lewa ewo Defid, Maikal, o̩ma So̩l le̩, nyʼope go, oñ i li abu ku Defid, ki chʼonu, do̩mo̩ atido, kʼi achiya, oñ i chʼe̩de̩te̩-wñ ef e̩do̩-wñ."
1CH,16,1,"Ma la mʼakpati O̩jo̩ le̩ du wʼeje-fu, oñ ma mʼu du gugu alumeji unyabo ki Defid fa tod uwñ le̩. Taku ma kʼe̩wñ iche̩bo̩ e̩gujo kpʼe̩wñ iche̩bo̩ ure̩do̩ wa jʼo̩gba O̩jo̩."
1CH,16,2,"Tak e̩gba ki Defid fʼiche̩bo̩ e̩gujo kpʼiche̩bo̩ ure̩do̩ le̩ che kpa, i de̩nyo̩ ñw amone̩ le̩ ef odu Jihofa."
1CH,16,3,"Tak i fʼodukulu uje̩wñ kpʼo̩kpo̩ e̩laʼka kpʼe̩bo̩ e̩ro achiwebe̩te̩maʼka kpe̩ ñw e̩ne̩ne̩ne̩ne̩ Israe̩l okoke du, tʼe̩ne̩ke̩le̩ tʼonobule̩."
1CH,16,4,"Tak i chi abo Lifai iche̩ka ku ma jʼo̩gba akpati Jihofa ache e̩wñ, ku ma je̩ ñw ma rewa, ku ma gogbo̩do̩, ku ma ño̩ je̩nyu Jihofa, O̩jo̩ Israe̩l."
1CH,16,5,"Esaf chʼe̩ne̩ ki dʼoji dufu, aro̩ne-wñ la che Ze̩karaya, Jeaye̩l kpai She̩maira-mo̩t kpai Jehaie̩l kpai Matatiya kpai E̩liab kpai Be̩naya kpai Obe̩d-ido̩m, kpai Jeaye̩l, ama nʼubo̩ kpʼumolo; Esaf la nʼoke egwu."
1CH,16,6,"Oñ Be̩naya kpai Jahezie̩l amatama le̩, nʼo̩kakachi afa o̩ko̩ko̩lo̩ o̩gba akpati alo O̩jo̩."
1CH,16,7,Tak o̩jo̩ le̩ Defid dʼegogbodo̩ Jihofa lʼo̩wo̩ Esaf kpʼamo̩maye-wñ nyane̩ ejodudu:
1CH,16,8,"O me̩ gogbodo̩ Jihofa, me̩ kwadʼodu-wñ,"
1CH,16,9,"Me̩ fʼeli ko̩ ñw u, me̩ kʼeli dʼo̩,"
1CH,16,10,Me̩ je̩nyʼodu-wñ kiafo̩ le̩;
1CH,16,11,"Me̩ tene Jihofa kpʼukpahiu-wñ,"
1CH,16,12,"Me̩ dibetʼuko̩lo̩ awuwu-wñ kʼi che,"
1CH,16,13,"O ame̩ ugbe̩ Israe̩l, adu-wñ le̩,"
1CH,16,14,Owñ che Jihofa O̩jo̩-wa;
1CH,16,15,"Me̩ dibekado alo-wñ e̩gba du,"
1CH,16,16,"e-kʼi kpe̩ kpʼEbraham,"
1CH,16,17,"kʼi la fʼu lonyane̩ ñw Jeko̩b kʼi mud e̩wñ uhio̩me̩,"
1CH,16,18,"i kakini, Uwe̩ oñ nadʼane̩ Kenan ñw u,"
1CH,16,19,"E̩gba kʼaluka-ma de̩ re,"
1CH,16,20,"ku ma tale kwʼugbo abo uche̩ichi tʼugbo abo uche̩ichi omune̩,"
1CH,16,21,i je̩ ñw e̩ne̩ du che ma e̩bie̩ne̩ n;
1CH,16,22,"kakini, Me̩ ki do̩wo̩kado abo kʼu fʼekpo ba tʼuma oji-i n,"
1CH,16,23,"Me̩ keli Jihofa, ane̩ ile̩-i du!"
1CH,16,24,"Me̩ dʼojima-wñ ka dufu ef abo uche̩ichi uche̩ichi,"
1CH,16,25,"Todu Jihofa tabale, i dukpe̩ ku ma je̩nyʼu ololololo,"
1CH,16,26,Todu amo̩jo̩ amone̩ du chʼo̩wai ode;
1CH,16,27,E̩gahi kpʼojima jʼo̩gba-wñ;
1CH,16,28,"Me̩ du ñw Jihofa, ame̩ o̩lo̩pu o̩lo̩pu amone̩,"
1CH,16,29,Me̩ dʼojima ki chʼukpe̩ odu-wñ ñw Jihofa;
1CH,16,30,"o̩la-me̩ ki ga o̩gba-wñ, ane̩-ile̩-i du;"
1CH,16,31,"Efojale ki nayo̩, ane̩-ile̩ ki la gwoguyo̩,"
1CH,16,32,"Ohimini abadi ki chekuku, kpʼe̩wñ du ki jʼef uwñ,"
1CH,16,33,Tak oli efoko akeli uyo̩
1CH,16,34,"O me̩ gogbodo̩ Jihofa, todu e̩ne̩nyo̩ i che;"
1CH,16,35,"Me̩ ki la ka kakini,"
1CH,16,36,"Jihofa O̩jo̩ e-Israe̩l ki nele,"
1CH,16,37,"Oñ i tʼEsaf kpʼamo̩maye-wñ no̩ jʼo̩gba akpati alo Jihofa o̩mo̩, ku ma che e̩wñ o̩gba akpati le̩ o̩ko̩ko̩lo̩, alu ki dukpe̩ ku ma che o̩jo̩ du;"
1CH,16,38,"kpai Obe̩d-ido̩m manyʼamo̩maye-ma, ma chʼone̩ o̩gbo̩ me̩ta nyoke me̩jo̩; kpai Obe̩d-ido̩m o̩ma Je̩dutun kpai Hosa ku ma chʼamade o̩na;"
1CH,16,39,"kpai Zedo̩k atama kpai amo̩maye-wñ amatama ge̩, o̩gba unyabo Jihofa oj otete kʼi de̩ Gibeo̩n,"
1CH,16,40,"ku ma kʼe̩wñ iche̩bo̩ wa che ñwu Jihofa odudu kpai ane̩ oj ubo̩ iche̩bo̩ e̩gujo o̩ko̩ko̩lo̩, ku ma cho teju alu du ku ma ko̩ tef uko̩-o̩la Jihofa, e-kʼi ñwa ñw abo Israe̩l;"
1CH,16,41,Hi man kpai Je̩dutun kpʼabubo abo ku ma chi ku ma dʼodu-ma okoke le̩ ku ma gogbodo̩ Jihofa todabu kʼufe̩de̩nyo̩-wñ chʼo̩gbegbele̩.
1CH,16,42,"Himan kpai Je̩dutun nʼo̩kakachi kpai o̩ke tod abo ku ma anu, kpai e̩wñ iya tod eli O̩jo̩ manyu ma. Amo̩ma Je̩dutun la jo̩ alaku."
1CH,16,43,Tak amone̩ le̩ chaka kwʼo̩mo̩; oñ e̩ne̩ne̩ne̩ne̩ le tʼunyi-wñ; Defid la mudabi kʼi kadua ñw abunyi-wñ.
1CH,17,1,"Oñ i lewatu e̩gba ku Defid kwogugu unyi e-wñ, ku Defid ka ñwu Netan, akache̩, kakini, Go, omi gugu ef unyi ku ma nʼoli sida ko̩, akpati alo Jihofa muda dʼef ukpo ku ma ko ta ofo."
1CH,17,2,"Taku Netan ka ñwu Defid kakini, E̩ che e̩wñ du ki dʼe̩do̩-we̩, todu O̩jo̩ dʼugbo we̩."
1CH,17,3,"Oñ i lewatʼodu o̩jo̩ le̩ gbage̩de̩, o̩la Jihofa wʼugbo Netan kakini,"
1CH,17,4,"Lo, kʼe̩ ka ñw adu-mi Defid kakini, Abu ki Jihofa ka de̩, Uwe̩ ako̩ unyi ñwu mi kʼu nagugu ef uwñ n:"
1CH,17,5,todu omi te̩te̩gugu ef unyi akwʼo̩jo̩ kʼomi du Israe̩l te̩gu wa le̩ gbogbo tʼeñini n. U muda kwef unyabo tef unyabo kpai kwʼuña ugugu tʼuña ugugu omune̩.
1CH,17,6,"Ugbo du kʼu tʼalule̩ kpʼabo Israe̩l chaka, u ko̩la du kpʼamakajo̩ Israe̩l kʼomi ñwa ñwu ma ku ma chʼama-dejute̩ abo-mi Israe̩l kakini, E̩wñ chi kʼame̩ ma fʼunyi sida ko̩ ñwu mi n? mama me̩?"
1CH,17,7,"Todule̩ abu kʼuwe̩ aka ñwu Defid adu-mi fai de̩ kakini, Abu ki Jihofa ki nʼe̩wñ du aka de̩ kakini, Omi mʼuwe̩ du kwʼoko ije̩ wa, kwʼetʼame̩wño̩re̩ egini ubi, kʼuwe̩ ki chʼe̩nu-to̩gba abo-mi Israe̩l;"
1CH,17,8,"u la te̩te̩dʼugbo we̩ ugbo du kʼe̩ le, u ño̩ fʼame̩-ne̩bi-we̩ chaka ko̩da rinyo̩ bʼuwe̩ o̩gba te̩; u la che kʼe̩ fʼodu ne̩ kʼi dabe̩ne̩ kʼodu ame̩ne̩lile ku ma jo̩ ile̩-i."
1CH,17,9,"U lañʼabʼuña te̩ ñw abo-mi Israe̩l. Naño̩ ko ma gbe̩, kʼama ki gugu uña e-ma, na ñʼachi kwʼo̩mo̩ ge̩ n; amo̩ma bibi ñʼagwʼuma e̩gbo, dab e̩gba ejodudu"
1CH,17,10,"kpʼakwʼo̩jo̩ kʼomi ñwa ñw amakajo̩ ku ma nʼo̩da abo-mi Israe̩l ge̩ n, u la afʼame̩nebi-we̩ dolo chaka. Anoji e-le̩, omi aka ñw e̩-i ka ku Jihofa akʼunyi ñw e̩."
1CH,17,11,"Oñ i awatu, e̩gba kʼo̩jo̩-we̩ jo̩ kpa kʼi dukpe̩ kʼe̩ nyʼugbo amata-we̩, kʼomi adʼugbe̩-we̩ kwane̩ gugu ubi-we̩, kʼowñ le̩ adʼef amo̩ma-we̩ e̩ne̩ke̩le̩ onugo; oñ nafʼojane̩-wñ lonyane̩."
1CH,17,12,"Owñ le̩ chʼe̩ne̩ ki akʼunyi ñwu mi, oñ nafʼede e-wñ lonyane̩ tʼogbegbele̩."
1CH,17,13,"Omi achʼata-wñ, owñ la achʼo̩ma-mi. U la adʼufe̩de̩nyo̩-mi kwo bʼo̩ te̩ alu kʼu mʼu du bʼe̩ne̩ ki je̩ o̩gba-we̩ te̩ n;"
1CH,17,14,u la ahiʼu gugu ef unyi-mi kpʼef ojane̩-mi ogbegbele̩; e̩re̩ ede-wñ la alonyane̩ ogbegbele̩.
1CH,17,15,Netan ko̩la ñwu Defid teju o̩la-i du kpai teju ane̩ ego-i chaka.
1CH,17,16,"Taku Defid onu mugudu tʼejefu, oñ i kwogugu o̩gba Jihofa, oñ i kakini, Omi chʼe̩ne̩? O, Jihofa O̩jo̩, unyi-mi la chʼe̩wñ? kʼuwe̩ mʼumi du gbogbo wʼemi?"
1CH,17,17,"E-le̩ laño̩ chʼe̩wñ ke̩ke̩ eju-we̩, O O̩jo̩; e̩ laño̩ fʼo̩la e̩wñ ejo̩gba ejo̩gba ugbo unyi adu-we̩ ka me̩; ugugu-mi la dabe̩ne̩ kʼugugu e̩ne̩ ojima eju-we̩, O Jihofa O̩jo̩."
1CH,17,18,Abu Defid neke ño̩ ka ñw e̩ ugbo ojima kʼe̩ du ñw adu-we̩-i? Todu uwe̩ chema adu-we̩-i.
1CH,17,19,"O Jihofa, tod adu-we̩-i, kpai alu kʼe̩do̩-we̩ onugo de̩, oñ e̩ fʼe̩wñ inaina-i du che, kʼamone̩ ki ma e̩wñ inaina-i chaka."
1CH,17,20,"O Jihofa, i nʼe̩ne̩ du kʼi dab uwe̩ n, i la nʼO̩jo̩ omune̩ tʼuwe̩ le n, lugbo e̩wñ du kʼa nʼeti-wa gbo̩."
1CH,17,21,"Oñ ugbo abo uche̩ichiʼka de̩ ile̩-i kʼi dababo-we̩ Israe̩l? e-kʼO̩jo̩ nyʼagba ma tane̩ ñw o̩la-wñ ku ma mud amone̩, kʼe̩ fʼodu ne̩ ñw o̩la-we̩ lugbo e̩wñ lile kpʼe̩wñ ubailo kʼe̩ che, owñ chʼabo uche̩ichi uche̩ichi kʼe̩ ne ma dufu bʼamone̩ we̩ kʼe̩ gba ma kwʼIjipti o̩gba te̩."
1CH,17,22,Todu uwe̩ mʼabo-we̩ Israe̩l ko che abo-we̩ onugo onugo tʼogbegbele̩; oñ uwe̩ Jihofa mud O̩jo̩-ma.
1CH,17,23,"I chʼifai, O Jihofa, e̩ ki je̩ ñw o̩la adu-we̩ kpʼo̩la unyi-wñ kʼe̩ ka le̩ ki dago kpaka ogbegbele̩, kʼe̩ la che alu kʼe̩ ka."
1CH,17,24,"I ki dago kpaka kʼodu-we̩ ki nʼuwohi nyʼo̩gba ogbegbele̩ ku ma ka kakini, Jihofa ki nʼe̩wñ du chʼO̩jo̩ abo Israe̩l, owñ chʼO̩jo̩ ñw abo Israe̩l gbo: unyi Defid, adu-we̩, kʼi lonyane̩ o̩gba-we̩."
1CH,17,25,"Todu uwe̩, O O̩jo̩-mi mudu tejugede ñw adu-we̩ ka kʼuwe̩ akʼunyi ñw u, todule̩ oñ adu-we̩ li uña ki chadua o̩gba-we̩-i."
1CH,17,26,"I la chʼifai, O Jihofa, uwe̩chʼO̩jo̩, e̩ la fʼe̩wñ e̩nyo̩-i katane̩ ñw adu-we̩-i."
1CH,17,27,"Fai i ki la nyʼuwe̩ eju kʼe̩ dʼe̩nyo̩ ñw unyi adu-we̩ todu ki dʼo̩gba-we̩ ogbegbele̩: todu uwe̩, O Jihofa, mʼe̩nyo̩ du ñw u me̩, i la anʼe̩nyo̩ le̩ ogbegbele̩."
1CH,18,1,"Tak ubi e-le̩ i lewatu ku Defid fʼabo Filistia gwoda, oñ i fʼuma dolo, tak i mu Gat kpʼadogbe-wñ gba bʼabo Filistia o̩wo̩ te̩."
1CH,18,2,"Tak i fu Moab gwoda; oñ abo Moab le̩ mud amadu ñwu Defid, ma la kʼe̩wñ ele wa."
1CH,18,3,"Taku Defid fu Hadareza, onu Zoba, gwoda gbogbo wa He̩mat, abu kʼi alo kʼi fʼo̩da-wñ lonyane̩ o̩la ohimini Yufretis."
1CH,18,4,"Defid la bʼo̩ gbʼo̩kogu icham nyʼo̩gwo̩ko̩ kpai amana-nya icham nyʼo̩gwo̩ko̩ mebie kpʼone̩ icham nyʼo̩gwo̩ko̩ ogu ku ma le e̩re̩ o̩fo, oñ Defid mʼili e̩re̩ amanya o̩kogu le̩ chaka ko̩da, i muda dʼo̩wo̩ mʼamanya ku ma abʼo̩kogu ogu me̩lu jo̩."
1CH,18,5,"Tak e̩gba kʼabo Siria e̩-Damaskus lewa ku ma te̩ko̩ Hadareza, onu Zoba, Defid fʼabo Siria one̩ icham nyʼo̩gwo̩ko̩ ogu nyoke meji gwoda."
1CH,18,6,"Taku Defid kʼabide jo̩ Sina e-Damaskus le̩; oñ abo Siria mud amadu ñwu Defid, ma laño̩ kʼe̩wñ ele wa ge̩. Jihofa la fu Defid jadu ugbo du kʼi le."
1CH,18,7,"Taku Defid mʼikpako e-o̩jamalia, ki jʼo̩la abuko̩lo̩ Hadareza ko, oñ i mʼu ko wa Je̩rusale̩m."
1CH,18,8,"Defid la mʼebijeikpa nana ko kwo Tibhat kpai Kun, ewo ewo Hadareza, oñ e-le̩ So̩lo̩mo̩n mu ko che ohimini ebijeikpa, kpʼe̩wñ ki dago waala le̩, kpʼe̩wñ eku ku ma nʼebijeikpa che."
1CH,18,9,"Tak e̩gba ku Tou, onu He̩mat, gbo̩ ka ku Defid fʼabogu Hadareza, onu Zobah, gwoda chaka,"
1CH,18,10,"i fu Hado̩ram, o̩ma-wñ, kpuche̩ nyʼugbo onu Defid, kʼi fʼu gwa, kʼi ño̩ kadua ñw u, todabu kʼi kogu bo̩ Hadareza kʼi la fʼu gwoda (todu Hadareza te̩takogu bo̩ Tou;) i laño̩ kʼe̩wñ eku o̩jamalia kpʼajifa, kpʼebijeikpa kpuche̩ wa ge̩."
1CH,18,11,"Abʼe-le̩ Defid, onu, ño̩ date̩ ñwu Jihofa, manyʼajifa kpʼo̩jamalia, kʼi ko kwʼane̩ abo uche̩ichi uche̩ichi du wa, owñ che kwo Ido̩m kpai kwo Moab kpai kwʼane̩ amo̩ma Amo̩n kpai kwʼane̩ abo Filistia kpai kwʼane̩ abo Amale̩k."
1CH,18,12,"Oñ Abishai, o̩ma Ze̩ruaya, fʼabo Ido̩m icham nyʼo̩gwo̩ko̩ me̩gwe̩jo̩ gwoda ef o̩go̩ Omu."
1CH,18,13,"Tak i kʼabo ide jo̩ Ido̩m; oñ abo Ido̩m chaka mud amadu ñwu Defid, Jihofa la jadu Defid ugbo du kʼi nyi."
1CH,18,14,Oñ Defid jʼonu abo Israe̩l chaka; i la che teju alu kʼoji ajo̩ ka kpʼo̩kpakpa kpʼabo-wñ chaka.
1CH,18,15,"Jo̩ab, o̩ma Ze̩ruaya, la nʼo̩da abogu; Je̩ho̩shafat, o̩ma Ahilud, chʼakʼinabali nyʼo̩takada;"
1CH,18,16,"Ze̩do̩k, o̩ma Ahaitub, kpʼAbime̩-le̩k, o̩ma Abayata, chʼamatama; Shaf-sha, la chʼako̩takada-ma;"
1CH,18,17,"Be̩naya, o̩ma Jiho̩yada, la nʼo̩da abo Ke̩re̩t kpai abo Pe̩le̩t; oñ amo̩ma Defid chʼabo ku ma tʼo̩gba me̩rʼonu anane̩."
1CH,19,1,"Tak i lewatu anubi e-le̩ ku Nehash, onu amo̩ma Amo̩n, leku, oñ o̩ma-wñ jʼonu koji-wñ."
1CH,19,2,"Taku Defid kakini, Namo̩la ñwu Hene̩n, o̩ma Nehash, todabu kʼata-wñ mo̩la ñwu mi le̩. Abe̩le̩ Defid fʼamonuche̩ kpe̩ nyʼanyʼu e̩do̩ tod ata-wñ. Tak abuko̩lo̩ Defid lewa ane̩ amo̩ma Amo̩n ugbo Hene̩n todu ku ma nyʼe̩ e̩do̩."
1CH,19,3,"Amagboji amo̩ma Amo̩n muda ka ñwu Hene̩n kakini, Uwe̩ do̩ ka ki Defid adojima ñw ata-we̩? abo kʼi kpe̩ wa anyʼe̩ e̩do̩-i? I chʼane̩-i etejane̩ kpʼe̩kpo̩fo̩ kpʼe̩tu oñ amadu-wñ wʼugbo-we̩-i n?"
1CH,19,4,"Abe̩le̩ Hene̩n mʼabuko̩lo̩ Defid ko, oñ i fʼuma ilagba la, i la fʼe̩wñ o̩la-ma bu alumeji gbogbo kad ofe-ma, tak i je̩ ñwu ma lo̩."
1CH,19,5,"Tak abo iche̩ka nyʼaka ñwu Defid alu ku ma che abo-wñ, oñ i fʼone̩ kpe̩ ledo ma; todu abo le̩ chanyo̩ gbali. Tak onu kakini, Me̩ jo̩ Je̩riko gbogbo tak ilagba-me̩ ki gwe̩, taku me̩ dabiwa."
1CH,19,6,"Tak e̩gba kʼabo Amo̩n li ka kʼama fʼo̩la-ma gwʼihie̩ne̩ ugbo Defid, Hene̩n, kpʼabo Amo̩n kʼajlfa alu tale̩nt icham nyʼo̩gwo̩ko̩ kpuche̩ ku ma la o̩kogu o̩kogu kpʼamananya kwʼane̩ Me̩sopotemia kpʼoj ane̩ Aram-Maaka, kpai oj ane̩ Zo̩ba wa."
1CH,19,7,"Abe̩le̩ ma fʼo̩kogu icham nyʼo̩gwo̩ko̩ ogue̩gwa nyoke meji, manyʼonu Maaka kpʼabo-wñ la. Oñ abo le̩ lewa ruru jo̩ o̩gba Me̩deba. Tak amo̩ma Amo̩n kʼo̩la-ma kwʼewo ewo-ma wa jo̩, oñ ma lewa ku ma jogu."
1CH,19,8,"Oñ Defid gbo, tak i fu Joab kpʼamagbiti abogu-wñ chaka kpe̩ nyʼo̩mo̩."
1CH,19,9,Oñ amo̩ma Amo̩n dufu wa akʼo̩la-ma tala jo̩ ku ma jogu alaku ewo le̩. Amonu ku ma wa le̩ jo̩ kpʼo̩la-ma egbili o̩mo̩.
1CH,19,10,"Oñ e̩gba ku Joab li ka kʼogu le̩ donyʼuwñ o̩gba ñʼubi i fʼaboke̩le̩ Israe̩l e-o̩me̩me̩le̩ chi chaka, oñ i ko ma dojo̩ ku ma ja kpʼabo Siria."
1CH,19,11,Tak i kʼamone̩-wñ ki bo̩ jʼef o̩wo̩ o̩maye-wñ Abishai; oñ ma kʼo̩la-ma dojo̩ ku ma jakpʼamo̩ma Amo̩n.
1CH,19,12,"Tak i kakini, Iche̩wñ kʼo̩wo̩ abo Siria tʼe-mi le, tak uwe̩ ki gbutu ñwu mi, i muda che̩wñ kʼo̩wo̩ abo Amo̩n tʼe-we̩ le, mak omi agbutu ñw e̩."
1CH,19,13,"E̩ ki fʼe̩do̩ ne̩, kʼa fʼe̩ne̩ke̩le̩ che tod abo-wa, kpai tod ewo ewo O̩jo̩-wa. Jihofa ki nache e̩wñ ki nyo̩ eju-wñ."
1CH,19,14,Abe̩le̩ Joab kpʼabo ku ma jʼugbo-wñ te̩wa o̩gba abo Siria ku ma jogu; oñ ma ra rʼo̩gbawñ.
1CH,19,15,"Tak e̩gba kʼamo̩ma Amo̩n li ka kʼabo Siria ara, ama ño̩ ra rʼo̩gba Abishai, o̩maye-wñ, abe̩le̩ ge̩, oñ ma mugudu tef ewo. Taku Joab lewa Je̩rusale̩m."
1CH,19,16,"Tak e̩gba kʼabo Siria li ka kʼama ma bʼabo Israe̩l jo̩ n, ma fʼamonuche̩ kpe̩ oñ ma fʼabo Siria ku ma jo̩ udaba ohimini do̩ dufu, oñ Shofak, ki chʼagboji abogu Hadareza tʼuma o̩gba."
1CH,19,17,"Taku ma mudu ka ñwu Defid; oñ i mʼabo Israe̩l chaka ko wa jo̩, oñ i mu Jo̩rdan daba. Ma lewa bʼuma ma, oñ ma kʼabogu dojo̩ ku ma ja. Tak e̩gba ku Defid kʼabogu-wñ dojo̩ ku ma ja kpʼabo Siria, ama la ja kpʼowñ."
1CH,19,18,Tak abo Siria ra rʼo̩gba abo Israe̩l; oñ Defid fʼabo Siria ku ma jʼef o̩kogu icham nyʼo̩gwo̩ko̩ mebie kpa manyʼabo ku ma le e̩re̩ ofo one̩ icham nyʼo̩gwo̩ko̩ o̩gbo̩ meji. I ño̩ fu Shofak agboji abogu kpa ge̩.
1CH,19,19,"Tak e̩gba kʼabo Hadareza li ka kʼo̩wo̩ abo Israe̩l tʼe-ma le ma fʼo̩la-ma kpai Defid ño̩ru, oñ ma kworʼo̩. Abo Siria la ko̩ ete̩ko amo̩ma Amo̩n akwihi le̩."
1CH,20,1,"Oñ i lewatu e̩gba kʼo̩do̩ muda ko, iko kʼamonu adufu le̩, Joab mʼukpahiu abogu ko dufu wa, oñ i fʼane̩ amo̩ma Amo̩n kpo̩fo̩ tak i lewa kpala nyʼu Raba. Defid muda gugu Je̩rusale̩m. Taku Joab fu Raba gwoda, oñ i fʼu gulo̩."
1CH,20,2,"Taku Defid mʼike̩be̩ onuma gba bʼo̩ oji te̩, oñ i li ka kʼuwoji-wñ chʼokujo kpai tale̩nt o̩jamaliaʼka, okuta akoko laño̩ jʼo̩la-wñ; oñ ma mʼu du do Defid oji. Tak i kʼane̩ kʼogu je̩ ewo le̩ dufui, i nana tabale."
1CH,20,3,"I ño̩ kʼamone̩ ku ma jʼef ewo le̩ dufu wa, oñ i ko ma jo̩ ñw iso̩ kpʼebije ki ale̩ kpʼo̩kanyi. Abe̩le̩ Defid che ewo ewo amo̩ma Amo̩n chaka. Taku Defid kpʼamone̩ le̩ chaka mudabi tu Je̩rusale̩m."
1CH,20,4,"Oñ i lewatʼanubi e-le̩ kʼogu chi ñw ama kpʼabo Filistia Geza: taku Sibe̩kai e̩ne̩ Husha le̩ fu Se̩pai, kʼi dʼef amo̩ma akachi o̩mo̩ kpa; oñ ma fʼuma du."
1CH,20,5,"Tak ogu ño̩ chi ñw ama kpʼabo Filistia ge̩; oñ Elhena, o̩ma Jee̩r, fu Lamai, o̩maye Golayat, e̩ne̩ Gat le̩, kpa; oli o̩kwo̩-wñ la dab ugbo̩lo̩ oli iduabo̩."
1CH,20,6,"Tak ogu ño̩ chi Gat ge̩, ugbo kʼe̩ne̩ʼka kʼi gbʼakachi inaina de̩, o̩mo̩wo̩-wñ kpʼo̩me̩re̩-wñ chʼogu nyoke me̩le̩; e̩fa e̩fa i che. Ma laño̩ fʼowñ bi ñw akachi le̩ ge̩."
1CH,20,7,"Tak e̩gba kʼi fʼabo Israe̩l bina, Jonatan, o̩ma Shimea o̩maye Defid, fʼu kpa."
1CH,20,8,"Ma fʼabo le̩ bi ñw akachi le̩ Gat; ma la wane̩ o̩wo̩ Defid, kpʼo̩wo̩ abo-wñ."
1CH,21,1,"Taku Setan kwane̩ akobo̩ abo Israe̩l, oñ i ki Defid e̩che̩ ki fʼabo Israe̩l kaluka."
1CH,21,2,"Oñ Defid ka ñwu Joab kpʼamagboji amone̩ le̩ kakini, Me̩ lo ku me̩ fʼabo Israe̩l kaluka akwo Birshiba gbogbo wa Dan; ku me̩ kʼohi wa ñwu mi, kʼu fʼaluka-ma ma."
1CH,21,3,"Taku Jo̩ab kakini, Jihofa ki je̩ ñw abo-wñ ku ma wewe tʼalu ku ma de̩ abajo̩i le onu ogume̩lu ta; O odu-mi onu, o̩chaka-ma chʼamadu odu-mi-i n? e̩wñ chi kʼodu-mi atene e̩wñ-i? e̩wñ chi kʼi adʼo̩la-wñ chʼe̩wñ ki aje̩ ñw abo Israe̩l dʼO̩jo̩ re ta?"
1CH,21,4,"I chaka kʼabe̩le̩, o̩la onu fʼe-Joab du. Todule̩ Joab kwʼo̩mo̩ le tʼugbo du ane̩ Israe̩l, oñ i lewa Je̩rusale̩m."
1CH,21,5,Taku Joab mʼonu ki chʼaluka amone̩ kʼi kaluka le̩ du ñwu Defid. Oñ o̩chaka aboke̩le̩ Israe̩l ku ma bʼo̩kwo̩chageli ewo jo̩ chʼone̩ icham nyʼo̩gwo̩ko̩ ugbo icham nyʼo̩gwo̩ko̩ nyʼicham nyʼo̩gwo̩ko̩ ogume̩lu; e-Juda la chʼaboke̩le̩ one̩ Icham nyʼo̩gwo̩ko̩ ugbo ulo̩ko̩ nyʼe̩te̩gwa ku ma bʼo̩kwo̩chageli ewo jo̩.
1CH,21,6,I muda kaluka abo Lifai kpʼabo Be̩njamin tʼefu ma n; todu o̩la kʼonu ka le̩ chʼe̩wñ ihie̩ne̩ ñwu Joab.
1CH,21,7,Oñ e̩wñ le̩ bie̩ne̩ eju O̩jo̩; todule̩ i fʼabo Israe̩l gwoda.
1CH,21,8,"Taku Defid ka ñw O̩jo̩ kakini, U fʼadure ta tabale, e̩wñ kʼomi che-i, fai o̩ko̩ nagba bʼe̩, kʼe̩ la dʼudu kʼadu-we̩-i fe̩ tinyo̩; todu u fʼe̩wñ idada che nana."
1CH,21,9,"Taku Jihofa ko̩la ñwu Gad, ki chʼagane̩ Defid, kakini,"
1CH,21,10,"Lo, kʼe̩ ka ñwu Defid kakini, Abu ki Jihofa ka de̩, E̩wñ me̩ta oñ nano̩wo̩ dala ñw e̩-i; mʼo̩ka-wñ du kʼu chʼe̩."
1CH,21,11,"Abe̩le̩ Gad lewʼugbo Defid oñ i ka ñw u kakini, Abu ki Jihofa aka de̩, kakini, E-ki dʼuwe̩ e̩do̩ e̩ du ke:"
1CH,21,12,"abe̩k ukpo̩ta ki kpa o̩do̩ me̩ta; abe̩k elenyo̩ rʼo̩gba ame̩no̩la-we̩ kʼo̩kwo̩chageli ame̩nebi-we̩ ki mʼe̩ ochu me̩ta; abe̩k o̩kwo̩chageli Jihofa, owñ chʼe̩wñ ibi ki che ane̩-i kʼonuche̩ Jihofa ki nado̩mo̩ akpʼe̩wñ bie̩ ugbo du ef alo̩me̩ Israe̩l gbogbo o̩jo̩ me̩ta. Todule̩ fai e̩ fulo kʼu ma ohi kʼu nadu dabiwa ñw e̩ne̩ ki kpe̩ mi uche̩-i."
1CH,21,13,"Taku Defid ka ñwu Gad kakini, U kwo̩tʼo̩ me̩: o̩ko̩ nagbabʼe̩, e̩ je̩ ñwu mi ñwa tef o̩wo̩ Jihofa; todu ejumomi-wñ tabale: e̩ ki muda je̩ ñwu mi ñwa tef o̩wo̩ one̩ n."
1CH,21,14,Abe̩le̩ Jihofa fʼe̩wñ ibi kpe̩ ru abo Israe̩l o̩la; oñ aboke̩le̩ Israe̩l ki wane̩ chʼone̩ icham nyʼo̩gwo̩ko̩ e̩te̩gwa.
1CH,21,15,"O̩jo̩ la fʼonuche̩ kpe̩ nyi Je̩rusale̩m kʼi fʼu kpabie̩; oñ abu kʼi do̩mo̩ akpʼo̩ bie̩ Jihofa go, oñ e̩bie̩ne̩ le̩ wʼo̩ tak i ka ñw onuche̩ ki do̩mo̩ akpʼe̩wñ bie̩ le̩ kakini, I bo̩jo̩ me̩, bʼo̩wo̩-we̩ lo̩ ta. Onuche̩ Jihofa le̩ la dago ugbo ajita ugwo̩ka O̩rnan e̩ne̩ Je̩bius le̩."
1CH,21,16,"Taku Defid mʼeju-wñ ko rʼate̩, oñ i li abu kʼonuche̩ Jihofa dago agbagba ane̩ ile̩ kpʼefojale, kʼo̩kwo̩chageli chʼe̩wo̩ nʼo̩wo̩-wñ kʼi nadala te̩ abʼoji Je̩rusale̩m ma. Taku Defid kpʼabogijo kʼe̩gbanukpo dʼo̩la-ma le̩, lewa fʼeju bʼane̩ ma."
1CH,21,17,"Oñ Defid ka ñw O̩jo̩ kakini, I chʼomi ñwa ñwu ma ku ma kʼamone̩ Israe̩l aluka n? Omi chʼe̩ne̩ ki dure, kʼu la fʼe̩wñ bibi inuina le̩ che. I la chʼe-ame̩wño̩re̩ egini-i, e̩wñ ma che? O Jihofa O̩jo̩-mi, nagbo̩ko̩bʼe̩ kʼe̩ je̩ ñw o̩wo̩-we̩ ki kobʼumi kpʼabo unyi ala-mi; i ki muda ko̩bo̩ abo e-we̩ n, kʼe̩wñ ibi ki che ma n."
1CH,21,18,"Tak onuche̩ Jihofa ñwa ñw u Gad kʼi ka ñwu Defid, ku Defid ki mute̩gu alo kʼi fʼubo̩ iche̩bo̩ ne ñwu Jihofa oj ajita ugwo̩ka O̩rnan e̩ne̩ Je̩bius le̩."
1CH,21,19,"Taku Defid mute̩gu alo, o̩la ku Gad ka ef odu Jihofa le̩."
1CH,21,20,"Tak O̩rnan dejubi, oñ i fʼonuche̩ le̩ li, amo̩ma-wñ me̩le̩ ku majʼugbo-wñ la kʼo̩la-ma maja. O̩rnan la do̩mo̩ agwʼo̩ka wit."
1CH,21,21,"Taku Defid lewa ugbo O̩rnan, O̩rnan go, oñ i fu Defid li, tak i kwo bʼajita ugwo̩ka le̩ te̩ nyʼo̩do̩da oñ i te̩kpe̩ ñwu Defid, eju-wñ la bʼane̩ ma."
1CH,21,22,"Taku Defid ka ñw O̩rnan kakini, Mʼugbo ajita ugwo̩ka-i du ñwu mi kʼu nʼubo̩ iche̩bo̩ ñwu Jihofa oji-wñ; e̩ du mi la, e̩ ki bʼaja-wñ wane̩ n, kʼe̩wñ ibi-i ki bʼo̩wo̩ lo̩ ugbo amone̩-i."
1CH,21,23,"Tak O̩rnan ka ñwu Defid kakini, E̩ mʼu du ke; odu-mi onu ki che e̩wñ ki nyo̩ eju-wñ; go nakʼamokuno̩ tod e̩wñ iche̩bo̩ e̩gujo ñw e̩, kpʼane̩ ku ma ne̩ gwʼo̩ka ki chʼiji, kpʼo̩ka wit tod e̩wñ ele̩-wñ ge̩; o̩chaka-wñ nako̩ chʼe̩ ele."
1CH,21,24,"Taku Defid, onu, ka ñw O̩rnan kakini, O̩da; omi muda ala alu kʼaja-wñ de̩ yiili; todu omi agbʼe̩wñ e-we̩ todu Jihofa n, u la akʼe̩wñ kʼomi ma chʼudu-wñ n che iche̩bo̩ e̩gujo n."
1CH,21,25,Taku Defid mʼo̩jamalia kʼuwoji-wñ che she̩ke̩l ulo̩gwa ko ñw O̩rnan tod ugbo kide̩.
1CH,21,26,"Taku Defid fʼubo̩ iche̩bo̩ ne ñwu Jihofa o̩mo̩, oñ i kʼe̩wñ iche̩bo̩ e̩gujo kpʼe̩wñ iche̩bo̩ ure̩do̩ wa che, oñ i kwado̩ Jihofa; tak i nʼuna kwʼefojale wa oj ubo̩ iche̩bo̩ e̩gujo le̩ dohi ñw u."
1CH,21,27,"Taku Jihofa ko̩la ñw onuche̩ le̩, oñ i mʼo̩kwo̩chageli-wñ du dabi tunyu ako̩-wñ."
1CH,21,28,"Iko le̩, e̩gba ku Defid li ka ku Jihofa mʼohi du ñw u ugbo ajita ugwo̩ka O̩rnan, e̩ne̩ Je̩bius le̩, i la chʼiche̩bo̩ o̩mo̩."
1CH,21,29,"Todu uña ugugu Jihofa e-ki Mose̩s che aje̩tachi le̩, kpʼubo̩ iche̩bo̩ e̩gujo-wñ, jʼo̩i otete ki gbo̩gba Gibeo̩n iko le̩."
1CH,21,30,"Defid la neke nyʼo̩gba-wñ o̩mo̩ kʼi tʼO̩jo̩ ene n, todu i railo todu o̩kwo̩chageli onuche̩ Jihofa le̩."
1CH,22,1,"Taku Defid kakini, Unyi Jihofa O̩jo̩ de̩-i, ubo̩ iche̩bo̩ e̩gujo e-abo Israe̩l la de̩."
1CH,22,2,Taku Defid ñwa ñwu ma ku ma kʼamilowa du oj ane̩ Israe̩l wa; oñ i kʼamano̩do̩ jo̩ adʼokuta ku ma ane̩ kʼunyi O̩jo̩.
1CH,22,3,"Defid la fʼebije ñwo̩che jʼane̩ e̩kute̩ ki kʼo chʼale olugbo̩na kpʼalaku ku ma nʼe̩ akʼe̩wñ mʼomune̩, ebije ikpa-wñ laño̩ tabale, uwoji-wñ nʼeka n;"
1CH,22,4,oli sida-wñ la nʼaluka n; todu abo Saido̩n kpʼabo Taya kʼoli sida wa ñwu Defid e̩kute̩ e̩kute̩.
1CH,22,5,"Taku Defid kakini, So̩lo̩mo̩n, o̩ma-mi, chʼimo̩to̩, i gbʼiko ta n; oñ i dukpe̩ kʼunyi ku ma ako̩ ñwu Jihofa kʼi nana tabale, ki nʼuwohi kpʼojima ugbo du oj ane̩ oj ane̩ chaka. Todule̩ omi akʼe̩wñ uko̩lo̩ jʼane̩ tod uwñ. Abe̩le̩ Defid kʼe̩wñ jʼane̩ ñw u ololo tak i ku."
1CH,22,6,"Tak i fʼo̩ma-wñ So̩lo̩mo̩n do̩wa, oñ i ñwa ñw u kʼi kʼunyi todu Jihofa, O̩jo̩ e-Israe̩l."
1CH,22,7,"Oñ Defid ka ñwu So̩lo̩mo̩n kakini. I chʼe-mi, o̩ma-mi, i dʼe̩do̩-mi kʼu kʼunyi ñw odu Jihofa O̩jo̩-mi."
1CH,22,8,"O̩la Jihofa muda wʼugbo mi kakini, Uwe̩ dʼe̩bie̩ dafo ololo, e̩ laño̩ fʼogu inaina ja ge̩: e̩ ñʼako̩ unyi ñw odu-mi n, todabu kʼe̩ dʼe̩bie̩ nana dafo bʼile̩ ma eju-mi."
1CH,22,9,"Go, ma abi o̩ma e̩ne̩ke̩le̩ ñw e̩ e-kʼi achʼe̩ne̩ yo̩o̩; oñ nadʼuñmi ñw u kʼi añmi ñw ame̩nebi-wñ du ku ma ajo̩ lʼo daka; todu ma adʼodu-wñ ko̩ So̩lo̩mo̩n; omi adʼuñmi kpʼure̩do̩ ñw abo Israe̩l o̩kpanachi e-wñ:"
1CH,22,10,"Owñ le̩ akʼunyi tod odu-mi; owñ la achʼo̩ma e-mi, oñ omi achʼata-wñ; u la afʼede o̩fe̩-wñ lonyane̩ kʼi nʼo̩da abo Israe̩l ogbegbele̩."
1CH,22,11,"Fai o̩ma-mi, Jihofa ki dʼugbo we̩; i ki ra ñw e̩, kʼe̩ la kʼunyi Jihofa O̩jo̩-we̩, teju alu kʼi nʼo̩la-we̩ aka le̩."
1CH,22,12,"Jihofa ki dʼibe kpʼoji e̩wñ ema ñw e̩ dee, kʼi ñwa ñw e̩ teju alu kʼe̩wñ Israe̩l ade̩; todu kʼuwe̩ ki de uko̩-o̩la Jihofa, O̩jo̩-we̩."
1CH,22,13,"E̩gba le̩ tak i ara ñw e̩, owñ chʼe̩gba kʼe̩ dejute̩ kʼe̩ che teju e̩wñ uhio̩me̩ kpʼoji ajo̩ o̩kpakpa ki Jihofa ñwa ñwu Mose̩s ugbo abo Israe̩l. Feju gbiti, kʼe̩ fʼe̩do̩ ne̩; e̩ ki railo n, e̩do̩-we̩ ki da kpu n."
1CH,22,14,"Go ta, u fʼe̩wñ te̩re̩ jo̩ tod unyi Jihofa ef o̩bata-mi, o̩jamalia che tale̩nt icham nyʼo̩gwo̩ko̩ ogume̩lu, ajifa-wñ la che tale̩nt icham nyʼo̩gwo̩ko̩ ugbo icham nyʼo̩gwo̩ko̩, uwoji ebijeikpa kpʼebije dudu nʼeka n; todu e̩kute̩ i che; u ño̩ fʼigbo̩ oli kpʼokuta ñwo̩che jʼane̩ ge̩; uwe̩ ki la ko mʼo̩ ta."
1CH,22,15,"Anubile̩ ge̩, abuko̩lo̩ la jʼugbo-we̩ e̩kute̩, abo ku ma kpʼoli na, kpʼabo ku ma chʼuko̩lo̩ okuta kpʼoli, kpʼamone̩ du ku ma chʼo̩ka uko̩lo̩ ojoji ojoji chaka;"
1CH,22,16,"aluka o̩jamalia kpʼajifa kpʼebijeikpa kpʼebije edudu, i nʼeka n. Kwane̩, kʼe̩ kʼo̩wo̩ nyʼuko̩lo̩ le̩, Jihofa ki la dʼugbo we̩."
1CH,22,17,"Defid ño̩ ñwa ñw amagboji Israe̩l chaka ku ma te̩ko o̩ma-wñ, So̩lo̩mo̩n."
1CH,22,18,"I kakini, Jihofa, O̩jo̩-me̩ dʼugbo me̩ n? I dʼuñmi ñwu me̩ o̩wo̩ tʼo̩wo̩ du n? Todu i mʼabo du ku ma dodo ane̩-i ko nyʼumi o̩wo̩ me̩. Oñ ane̩-i chʼedolo te̩ o̩gba Jihofa kpʼo̩gba abo-wñ."
1CH,22,19,"Fe̩do̩-me̩ kpʼonugo-me̩ kparʼetejane̩ Jihofa, O̩jo̩-me̩; me̩ ki la kwane̩ ku me̩ fʼuña ugugu Jihofa O̩jo̩ ko̩, ku me̩ mʼakpati alo Jihofa kpʼe̩wñ eku kiafo̩ e-O̩jo̩, ko wʼef unyi ku ma ako̩ ñw odu Jihofa."
1CH,23,1,"Oñ Defid mud ogijo, o̩jo̩-wñ jo̩; oñ i du So̩lo̩mo̩n, o̩ma-wñ, jʼonu abo Israe̩l."
1CH,23,2,"Tak i mʼamagboji Israe̩l chaka, manyʼamatama kpʼabo Lifai ko wa jeju."
1CH,23,3,Oñ ma fʼabo Lifai akwʼe̩ne̩ kʼo̩do̩-wñ jʼogue̩gwa nyʼate̩to̩gba kaluka; oñ aluka oji one̩ oji one̩-wñ che icham nyʼo̩gwo̩ko̩ ogue̩gwa nyoke me̩jo̩.
1CH,23,4,Abo le̩ icham nyʼo̩gwo̩ko̩ ogu nyoke me̩le̩ nʼuko̩lo̩ unyi Jihofa afejute̩; icham nyʼo̩gwo̩ko̩ me̩fa-ma chʼamako̩takada kpʼamakajo̩;
1CH,23,5,icham nyʼo̩gwo̩ko̩ me̩le̩-ma chʼamadʼo̩na; icham nyʼo̩gwo̩ko̩ me̩le̩-ma la ne̩ e̩wñ eli kʼomi che tod eli uje̩nyu aje̩-nyu Jihofa.
1CH,23,6,"Taku Defid fʼuma kpe̩ru uche̩ uche̩ alu kʼamo̩ma Lifai de̩: Ge̩rsho̩n, Kohat kpai Me̩rari."
1CH,23,7,E-abo Ge̩rsho̩n che Leadan kpai Shimeai.
1CH,23,8,"Amo̩ma Leadan, Je̩haie̩l chʼoji kpai Zitan kpai Joe̩l, ma chʼe̩ta."
1CH,23,9,"Amo̩ma Shimeai, She̩lomit kpai Hazie̩l kpai Haran, ma chʼe̩ta. Abo-i chʼabo ku ma dʼoji dufu ef amata Leadan."
1CH,23,10,"Amo̩ma Shimeai, Jehat, Zaina kpai Jeush kpai Be̩raya, abo me̩le̩-i chʼamo̩ma Shimeai."
1CH,23,11,"Jehat la chʼe̩ne̩ ki dʼoji dufu efu-ma, kpai Zaiza e̩nekeji; Jeush kpai Be̩raya muda nʼamo̩ma wewe n. Todule̩ ma gwodama mud akwo̩ra unyi okate e̩gba ku ma kʼunyi aluka."
1CH,23,12,"Amo̩ma Kohat e-e̩ne̩ke̩le̩ che: Amram, Izhar, He̩bro̩n kpʼUzie̩l, e̩le̩ ma che."
1CH,23,13,"Amo̩ma Amram e-e̩ne̩ke̩le̩ che̩: Aro̩n kpai Mose̩s; oñ ma fʼAro̩n date̩ ki fo̩ ogbegbele̩ dab e̩wñ ki afo̩ e-efo̩ le̩; owñ kpʼamo̩ma-wñ e̩ne̩ke̩le̩, ku ma gu otulale jo o̩gba Jihofa, ku ma che e̩wñ ñw u, ku ma la de̩nyo̩ ñw one̩ ef odu-wñ ogbegbele̩."
1CH,23,14,"I muda chʼe-Mose̩s, e̩ne̩ O̩jo̩ le̩, ma fʼamo̩ma-wñ e̩ne̩ke̩le̩ ko̩ tef abo o̩lo̩pu Lifai."
1CH,23,15,Amo̩ma Mose̩s e-e̩ne̩ke̩le̩ che Ge̩rsho̩m kpai E̩lieza.
1CH,23,16,Amo̩ma Ge̩rsho̩m e-e̩ne̩ke̩le̩ che Shebue̩l tʼo̩gba.
1CH,23,17,Amo̩ma E̩lieza che Rihabaya oji; E̩lieza la nʼamo̩ma e̩ne̩ke̩le̩ omune̩ n; amo̩ma Rihabaya e-e̩ne̩ke̩le̩ muda wewe tabale.
1CH,23,18,Amo̩ma Izhar e-e̩ne̩ke̩le̩ che She̩lomit chʼoji.
1CH,23,19,"Amo̩ma He̩bro̩n e-e̩ne̩ke̩le̩ che Je̩raiya chʼe̩ne-jodudu, Amaraya chʼekeji, Jahe̩zie̩l chʼe̩ke̩ta, Je̩kameam la chʼe̩ke̩le̩-ma."
1CH,23,20,"Amo̩ma Uzie̩l e-e̩ne̩ke̩le̩ che Maika chʼe̩nejodudu, Ishaya la chʼekeji."
1CH,23,21,"Amo̩ma Me̩rari e-e̩ne̩ke̩le̩ che Mali kpai Mushi, amo̩ma Mali che E̩leaza kpai Kish."
1CH,23,22,"Tak E̩leaza leku, i la nʼamo̩ma e̩ne̩ke̩le̩ n, chai abobule̩ kate; oñ amo̩maye-ma amo̩ma Kish la mʼuma ko chʼo̩ya."
1CH,23,23,"Amo̩ma Mushi e-e̩ne̩ke̩le̩ che Mali kpai Ida kpai Je̩re̩mot, e̩ta ma che."
1CH,23,24,"Abo-i chʼamo̩ma Lifai e-e̩ne̩ke̩le̩, alu kʼunyi unyi amata-ma de̩, ma chʼoji akwo̩ra unyi akwo̩ra unyi alu ku ma kʼodu-ma nyʼo̩takada teju alu kʼodu e̩ne̩ne̩ne̩ne̩-ma ku ma jʼo̩do̩ ogu nyʼate̩to̩gba de̩, kʼama ki chʼuko̩lo̩ ku ma che ef unyi Jihofa."
1CH,23,25,"Todu Defid kakini, Jihofa, O̩jo̩ e-Israe̩l, mʼuñmi du ñw abo-wñ me̩; i la agugu Je̩rusale̩m ogbegbele̩;"
1CH,23,26,"omune̩ de̩ ge̩, i ño̩ nʼugbo kʼabo Lifai ñʼanʼadu uña ugugu le̩ kpʼe̩wñ eku ku ma nʼache e̩wñ ñw u ge̩ n."
1CH,23,27,"Todu lefo̩la otitala ki Defid ka, i je̩ ñwu ma fʼamo̩ma Lifai ku ma dʼo̩do̩ ogu nyʼate̩to̩gba kaluka."
1CH,23,28,"Todu ugugu uko̩lo̩ e-ma chʼuche̩ kʼamo̩ma Aro̩n akpe̩ ma, todu e̩wñ eche ef unyi Jihofa, ef ologbo-wñ kpai ef e̩ko̩da unyi-wñ kpʼugbo e̩wñ kiafo̩ le̩ egworinyo̩, owñ chʼuko̩lo̩ e̩wñ ku ma che tod unyi O̩jo̩;"
1CH,23,29,"kpʼuko̩lo̩ akala ku ma te̩jo̩ o̩gba o̩gba le̩ kpai tod omu te̩ke̩te̩ke̩ tod e̩wñ ele eduwa, dagba i chaka chʼabada ki ma nʼo̩jo̩wu n, dagba i chʼe-ku ma ro̩ ef ucha, abe̩k e-ki ñmʼomi nyʼo̩la, kpai todu e̩wñ ojoji ojoji e̩ñwa e-e̩bo̩ kpʼe̩ñwa unana-wñ;"
1CH,23,30,"ku ma ñʼadago odudu o̩jo̩ du ku ma gogbodo̩ Jihofa ku ma je̩nyu ñw u, kpʼe̩gba ane̩ abe̩le̩ ge̩;"
1CH,23,31,"ku ma la dago abe̩le̩ e̩gba du ku ma kʼe̩wñ iche̩bo̩ e̩gujo wa ñwu Jihofa o̩jo̩ uñmi o̩jo̩ uñmi kpʼe̩gba kʼochu ne etito̩ kpʼuje̩wñ uyo̩ ku ma dʼiko iko-wñ te̩, aluka-wñ chʼalu kʼo̩da-wñ de̩, ku ma jʼo̩gba Jihofa ache o̩ko̩ko̩lo̩."
1CH,23,32,Ama la ne̩ e̩wñ unyi abo ujeju ede kpʼe̩wñ uña kiafo̩ kpʼe̩wñ du kʼamo̩ma Aro̩n amo̩maye-ma ñwa ñwu ma ef e̩wñ eche ef unyi Jihofa le̩.
1CH,24,1,"Ukpe̩ru amo̩ma Aro̩n la jo̩-i: Amo̩ma Aro̩n e-e̩ne̩ke̩le̩ la che Nedab kpʼAbaihiu, E̩leaza kpʼItamar."
1CH,24,2,Nedab kpʼAbaihiu muda leku dʼo̩gba ata-ma. Ma la nʼo̩ma n. Todule̩ oñ E̩leaza kpʼItamar fʼuko̩lo̩ ugugu atama che.
1CH,24,3,"Oñ Defid fʼuma kpe̩ru, tu Zedo̩k kʼi dʼef amo̩ma E̩leaza, tu Ahime̩le̩k kʼi dʼef amo̩ma Itamar, alu kʼugugu-ma de̩ ef e̩wñ ku ma che ñw O̩jo̩."
1CH,24,4,Oñ ma fʼabo ku ma dʼoji dufu li ef amo̩ma E̩leaza tʼe-ku ma li ef amo̩ma Itamar le. Abu ku ma fʼuma kpe̩ru le̩ de̩: Amo̩ma E̩leaza ku ma dʼoji dufu ef unyi unyi amata-ma chʼe̩gwe̩fa; oñ e-amo̩ma Itamar alu kʼunyi unyi amata-ma de̩ chʼe̩jo̩.
1CH,24,5,Ma la nʼanya ero̩ fʼuma kpe̩ru okujo̩. Todu amagboji uña kiafo̩ do̩mo̩ kpai amagboji e-O̩jo̩ ef amo̩ma E̩leaza kpʼef amo̩ma Itamar.
1CH,24,6,"Taku She̩maya o̩ma Netane̩l ako̩takada kʼi dʼef abo Lifai fʼuma ko̩ eju onu kpʼamagboji kpai Zedo̩k atama kpʼAhime̩le̩k o̩ma Abaiatar, kpʼeju amata amatama kpʼabo Lifai ku ma dʼojidufu; ma mʼakwo̩ra unyiʼka du todu E̩leaza, ma la mʼoka du todu Itamar."
1CH,24,7,"Oñ Je̩ho̩yarib fʼanya ejodudu ku ma ro̩ je̩, Je̩daya fʼekeji je̩,"
1CH,24,8,"Harim je̩ e̩ke̩ta, Sio̩rim je̩ e̩ke̩le̩,"
1CH,24,9,"Malkija je̩ e̩ke̩lu, Maijamin je̩ e̩ke̩fa,"
1CH,24,10,"Hako̩z je̩ e̩kebie, Abaije̩ je̩ e̩ke̩jo̩,"
1CH,24,11,"Je̩shua je̩ e̩ke̩la, She̩kanaya je̩ eke̩gwa,"
1CH,24,12,"Ilayashib je̩ e̩ke̩gwaka, Jekim je̩ e̩ke̩gweji,"
1CH,24,13,"Hupa je̩ e̩ke̩gwe̩ta, Je̩she̩be̩ab je̩ e̩ke̩gwe̩le̩,"
1CH,24,14,"Bilga je̩ e̩ke̩gwe̩lu, Ime̩r je̩ e̩ke̩gwe̩fa."
1CH,24,15,"Hize̩r je̩ e̩ke̩gwebie, Hapize̩z je̩ e̩ke̩gwe̩jo̩,"
1CH,24,16,"Pe̩tahaya je̩ e̩ke̩gwe̩la, Je̩he̩ze̩ke̩l je̩ e̩kogu,"
1CH,24,17,"Jekin je̩ e̩kogu nyoke, Gamul je̩ e̩kogu nyoke meji,"
1CH,24,18,"De̩laya je̩ e̩kogu nyoke me̩ta, Maazaya je̩ e̩kogu nyoke me̩le̩."
1CH,24,19,"Alu ku ma fʼuma kpe̩ru ef uko̩lo̩-ma, ku ma wʼef unyi Jihofa alu kʼo̩da kʼata-ma Aro̩n ko ñwu ma de̩, alu ku Jihofa, O̩jo̩ e-Israe̩l, ñwa ñw u de̩."
1CH,24,20,"Oñ amo̩ma Lifai e-e̩ne̩ke̩le̩ ki bo̩ jo̩-i: e-amo̩ma Amram che Shubee̩l; e-amo̩ma Shubee̩l che Je̩daiya,"
1CH,24,21,"e-Rihabaya, owñ che e-amo̩ma Rihabaya e-e̩ne̩ke̩le̩, E̩shaya chʼe̩nejodudu,"
1CH,24,22,e-abo Izhar che She̩lomot; e-amo̩ma She̩lomot che Jehat.
1CH,24,23,"E-amo̩ma He̩bro̩n che Je̩raya tʼo̩gba, Amaraya tʼekeji, Jahezie̩l te̩ke̩ta, Je̩kame̩am te̩ke̩le̩."
1CH,24,24,Amo̩ma Uzie̩l che Maika; e-amo̩ma Maika che Shemir.
1CH,24,25,E̩shaya chʼo̩maye Maika; e-amo̩ma E̩shaya che Ze̩karaya.
1CH,24,26,Amo̩ma Me̩rari che Mali kpai Mushi; amo̩ma Jeazaiya che Bino.
1CH,24,27,Amo̩ma Me̩rari lugbo Jeazaiya che Bino kpai Sho-ham kpai Zakur kpai Ibrai.
1CH,24,28,"E-Mali che E̩leaza, e-ki ma nʼo̩ma e̩ne̩ke̩le̩ n."
1CH,24,29,E-Kish: o̩ma Kish e̩ne̩ke̩le̩ che Je̩ramil.
1CH,24,30,Amo̩ma Mushi e̩ne̩ke̩le̩ la che Mali kpai Ide̩r kpai Je̩re̩mot. Abo-i chʼamo̩ma abo Lifai alu kʼunyi unyi amata-ma de̩.
1CH,24,31,"Abo-i ño̩ fʼanya ro̩ alu kʼamo̩maye-ma amo̩ma Aro̩n le̩ ro̩ eju Defid, onu, kpai eju Zedo̩k kpai Ahime̩le̩k, kpʼabo ku ma dʼoji dufu ef amata amatama, kpʼabo Lifai ge̩. Abo ku ma dʼoji dufu ef amata che alu kʼamo-kekele-ma de̩ ge̩."
1CH,25,1,"Ubi e-le̩ ge̩, Defid kpʼamagboji abogu fʼamo̩ma Esaf kpai Himan kpai Je̩dutan iche̩ka date̩ ojoji todu e̩wñ eche ñw O̩jo̩ le̩, ku ma nʼumolo kpʼubo̩ kpʼeicha akache̩; oñ aluka abo ku ma achʼuko̩lo̩ alu kʼe̩wñ ku ma ache ñw O̩jo̩ de̩;"
1CH,25,2,"e-amo̩ma Esaf che Zakur kpai Jose̩f kpai Ne̩tanaya kpʼAsharila, amo̩ma Esaf ku ma jʼef o̩wo̩ Esaf ku ma akache̩ e̩gba kʼonu ka ñwu ma."
1CH,25,3,"E-Je̩dutan de̩: amo̩ma Je̩dutan e̩ne̩ke̩le̩ che Ge̩dalaya kpai Zirai kpai Je̩shaya, Hashabaya kpai Madtaya, e̩fa ma che, ma jʼef o̩wo̩ ata-ma Je̩dutan kʼi nʼumolo akache̩ kʼi gogbo̩do̩ kʼi je̩nyu ñwu Jihofa."
1CH,25,4,"E-Himan de̩; amo̩ma Himan e̩ne̩ke̩le̩ che Bukaya, Matanaya, Uzie̩l, She̩biue̩l kpai Je̩re̩mot, Hananaya, Hane̩nai, Ilayata, Gidaitai, kpai Romamtai-iza, Jo̩shbe̩-kasha, Malotai, Ho̩tir kpai Maheziot."
1CH,25,5,"Abo-i chaka chʼamo̩ma Himan, agane̩ onu ef O̩la O̩jo̩, kʼi dʼigba-wñ kwane̩. O̩jo̩ la mʼamo̩ma e̩ne̩ke̩le̩ me̩gwe̩le̩ kpʼamo̩ma onobule̩ me̩ta ko ñwu Himan."
1CH,25,6,"Abo-i chaka jʼef o̩wo̩ ata-ma tod eli eko̩ ef unyi Jihofa. Ma nʼoke kpʼubo̩ kpʼumolo tod e̩wñ ef unyi O̩jo̩ eche. Onu chʼe̩ne̩ ki añwa ñw Esaf, Je̩dutan kpai Himan."
1CH,25,7,"Oñ aluka-ma manyʼamo̩maye-ma ku ma ko̩ ma eli eko̩ ñwu Jihofa, owñ chʼo̩chaka abo ku ma chʼo̩ka-wñ che o̩gwo̩ko̩ nyʼo̩gbo̩ me̩le̩ nyoke me̩jo̩."
1CH,25,8,"Ma la fʼanya ro̩ ku ma ma uko̩lo̩-ma, tʼe-kekele tʼe-ki nana, tʼakone̩wñ tʼe̩ne̩ ki ako̩che̩."
1CH,25,9,"Anya Esaf ejodudu ku ma ro̩ je̩ Jose̩f; ekeji je̩ Ge̩dalaya, kʼowñ kpʼamo̩maye-wñ kpʼamo̩ma-wñ e̩ne̩ke̩le̩ chʼone̩ me̩gweji."
1CH,25,10,"E̩ke̩ta je̩ Zakur; kpʼamo̩ma-wñ kpʼamo̩maye-wñ e-e̩ne̩ke̩le̩, e̩gweji ma che."
1CH,25,11,"E̩ke̩le̩ je Izrai, kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,12,"E̩ke̩lu je̩ Ne̩tanaya, kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,13,"E̩ke̩fa je̩ Bukaya, kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,14,"Ekebie-wñ je̩ Je̩sharila kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,15,"Eke̩jo̩ je Je̩shaya kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,16,"E̩ke̩la je̩ Matanaya kpʼamo̩ma-wñ kpʼamo̩maye-wñ e̩ne̩kele̩, e̩gweji ma che."
1CH,25,17,"E̩ke̩gwa je̩ Shimeai kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,18,"E̩ke̩gwaka-wñ je̩ Azaril kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,19,"E̩ke̩gweji-wñ je̩ Hashabaya kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,20,"E̩ke̩gwe̩ta-wñ je̩ Shubee̩l kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,21,"Eke̩gwe̩le̩-wñ je̩ Matataya kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,22,"E̩ke̩gwe̩lu-wñ je̩ Je̩re̩mo̩t kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,23,"E̩ke̩gwe̩fa-wñ je̩ Hananaya kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,24,"E̩ke̩gwebie-wñ je̩ Jo̩shbe̩kasha kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,25,"E̩ke̩gwe̩jo̩-wñ je̩ Hane̩nai kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,26,"E̩ke̩gwe̩la-wñ je̩ Malotai kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,27,"Ekogu-wñ je̩ Ilayata kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,28,"E-ogu nyoke-wñ je̩ Hotir kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,25,29,"E-ogu nyoke meji-wñ je̩ Ge̩daltai kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,30,"E-ogu nyoke me̩ta-wñ je̩ Maheziot kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che̩."
1CH,25,31,"E-ogu nyoke me̩le̩-wñ je̩ Romamtai-iza kpʼamo̩ma-wñ kpʼamo̩maye-wñ e̩ne̩ke̩le̩, e̩gweji ma che."
1CH,26,1,"Ukpe̩ru amadalo̩na uche̩uche̩ jo̩-i: e-abo Ko̩ra, Me̩she̩le̩maya o̩ma Kori ef amo̩ma Esaf."
1CH,26,2,"Me̩she̩lemaya ño̩ nʼamo̩ma e̩ne̩ke̩le̩; Ze̩karaya chʼo̩mo̩gba-wñ, Je̩diae̩l chʼekeji, Ze̩badaya chʼe̩ke̩ta, Jatnie̩l chʼe̩ke̩le̩,"
1CH,26,3,"Elam chʼe̩ke̩lu, Jihohenan chʼe̩ke̩fa, Ele̩oinai chʼe̩kebie,"
1CH,26,4,"Obe̩d-ido̩m la nʼamo̩ma e̩ne̩ke̩le̩: She̩maya chʼo̩mo̩gba-wñ, Jihozabad chʼekeji, Joa chʼe̩ke̩ta, Se̩kar chʼe̩ke̩le̩, Ne̩tane̩l chʼe̩ke̩lu."
1CH,26,5,"Amie̩l chʼe̩ke̩fa, Isakar chʼe̩kebie, Piultai chʼe̩ke̩jo̩, todu O̩jo̩ de̩nyo̩ ñw u."
1CH,26,6,"Ma ño̩ fʼamo̩ma e̩ne̩ke̩le̩ bi ñwu She̩maya, o̩ma-wñ, ku ma nʼo̩da unyi ata-ma; todu amagbiti ku ma nʼuwohi ma che."
1CH,26,7,Amo̩ma She̩maya le̩ che O̩tnai kpai Re̩fee̩l kpʼObe̩d kpʼE̩lzebad kʼamo̩maye-wñ chʼa-magbiti kpʼE̩laihiu kpai Se̩makaya.
1CH,26,8,Abo-i chaka jʼef amo̩ma Obe̩d-ido̩m. Ama kpʼamo̩ma-ma kpʼamo̩maye-ma e̩ne̩ke̩le̩ nʼukpahiu bʼuko̩lo̩ e̩wñ eche ñw O̩jo̩ le̩ jo̩; abo Obe̩d-ido̩m chʼone̩ o̩gbo̩ me̩ta nyoke meji.
1CH,26,9,"Me̩she̩le̩maya la nʼamo̩ma e̩ne̩ke̩le̩ kpʼamo̩maye e̩ne̩ke̩le̩, amagbiti ma che. Ma chʼone̩ me̩gwe̩jo̩."
1CH,26,10,"Hosa ki dʼef amo̩ma Me̩rari ño̩ nʼamo̩ma e̩ne̩ke̩le̩ ge̩. Se̩mrai chʼoji-ma, todu dagba kʼi ma chʼo̩mo̩gba n, ata-wñ muda dʼu chʼoji-ma."
1CH,26,11,"Hilkaya chʼekeji, Te̩balaya chʼe̩ke̩ta, Ze̩karaya chʼe̩ke̩le̩; amo̩ma kpʼamo̩maye Hosa e̩ne̩ke̩le̩ chaka chʼe̩gwe̩ta."
1CH,26,12,"Ukpe̩ru amadalo̩na uche̩uche̩ jʼef abo-i, owñ chʼef abo ku ma tʼo̩gba le̩, ugugu e-ma dab e-amo̩maye-ma ku ma che e̩wñ ef unyi Jihofa;"
1CH,26,13,"oñ ma fʼanya ro̩, tʼabo e-kekele tʼabo elile, alu kʼunyi unyi amata-ma de̩, alaku du nʼoka oka."
1CH,26,14,"Anya e-o̩wo̩ olodudu la fu She̩limaya je̩. Taku ma fʼanya ro̩ todu o̩ma-wñ Ze̩karaya, ki chʼe̩ne̩ ki atohi o̩la ibe ibe. Anya-wñ la je̩ o̩wo̩ o̩pata ate̩."
1CH,26,15,E-Obe̩d-ido̩m chʼo̩wo̩ o̩pata o̩gane̩. E-amo̩ma-wñ la chʼunyi ku ma kʼe̩wñ jʼefu-wñ.
1CH,26,16,"E-Shupim kpai Hosa chʼo̩wo̩ olane̩ manyʼalaku Shaleke̩t, o̩na ku ma che ugbo ku ma te̩gu le̩, ide-ma kadʼomune̩."
1CH,26,17,"Abo Lifai me̩fa jʼo̩wo̩ olodudu, one̩ me̩le̩ la jʼo̩wo̩ o̩pata ate̩ o̩jo̩ du, one̩ me̩le̩ la jʼo̩wo̩ o̩pata o̩gane̩ o̩jo̩ du, oñ ef unyi ugbo ku ma kʼe̩wñ jo̩ le̩ ma chʼeji eji."
1CH,26,18,"Todu Parbar o̩wo̩ olane̩, one̩ me̩le̩ jʼo̩na ugbo ku ma te̩gu le̩, eji la jo̩ Parbar."
1CH,26,19,Ukpe̩ru amadalo̩na ku ma jʼef abo Ko̩ra kpʼef abo Me̩rari de̩.
1CH,26,20,"I la chʼe-abo Lifai, Ahija nʼo̩da e̩wñ akoko unyi O̩jo̩ kpʼe̩wñ akoko kiafo̩ le̩."
1CH,26,21,"I chʼe-amo̩ma Leadan, owñ chʼamo̩ma abo Ge̩rsho̩n ku ma chʼo̩lo̩pu Leadan, owñ chʼame̩ne̩fe̩nyi ku Leadan, e̩ne̩ Ge̩rsho̩n le̩ ne̩ che Je̩hailai."
1CH,26,22,"Amo̩ma Je̩hailai e̩ne̩ke̩le̩ che Ze̩tam kpai Joe̩l o̩maye-wñ, ku ma nʼedejutʼe̩wñ akoko unyi Jihofa."
1CH,26,23,E-abo Amram kpʼe-abo Izhar kpʼe-abo He̩bro̩n kpʼe-abo Uzie̩l:
1CH,26,24,"kpai She̩bue̩l, o̩ma Ge̩rsho̩m o̩ma Mose̩s, nʼo̩da e̩wñ akoko le̩."
1CH,26,25,"Amo̩maye-wñ e-E̩lieza che Rihabaya, o̩ma-wñ kpai Je̩shaya o̩ma-wñ kpai Jo̩ran o̩ma-wñ kpai Zikrai o̩ma-wñ kpai She̩lomit o̩ma-wñ."
1CH,26,26,"She̩lomit kide̩ kpʼamo̩maye-wñ nʼe̩wñ akoko kiafo̩ le̩ chaka ede, owñ chʼe-ki Defid onu, kpʼabogijo kʼoji-ma dufu kpʼamagboji one̩ icham nyʼo̩gwo̩ko̩ icham nyʼo̩gwo̩ko̩ kpʼe-ogume̩lu ogume̩lu kpʼamagboji abogu che ki fo̩ le̩."
1CH,26,27,Ma chi kwef e̩wñ kʼogu-ma je̩ jo oñ ma che ki fo̩ ku ma ane̩ chʼuko̩lo̩ ef unyi Jihofa.
1CH,26,28,"Oñ e̩wñ du ku Samiue̩l, agane̩ le̩, kpai So̩l, o̩ma Kish, kpʼAbina, o̩ma Ne̩r, kpai Jo̩ab, o̩ma Ze̩ruaya che ki fo̩, e̩wñ du ku ma che ki fo̩ jʼef o̩wo̩ She̩lomit kpʼamo̩maye-wñ."
1CH,26,29,"E-abo Izhar, Ke̩ne̩naya kpʼamo̩ma-wñ e̩ne̩ke̩le̩ nʼo̩da abo Israe̩l tod uko̩lo̩ o̩do̩da, ama chʼamako̩takada kpʼamakajo̩."
1CH,26,30,"E-abo He̩bro̩n, Ha-shabaya kpʼamo̩maye-wñ, amagbiti icham nyʼo̩gwo̩ko̩ nyʼo̩gume̩lu chʼicham ma che. Ma nʼefejute̩ abo Israe̩l ku ma jʼudaba Jo̩rdan kpʼate̩tʼo̩wo̩ o̩lane̩-wñ, tod uko̩lo̩ Jihofa chaka kpʼe̩wñ onu eche."
1CH,26,31,"E̩ne̩ abo He̩bro̩n che Je̩raija kʼi chʼoji abo He̩bro̩n alu kʼo̩lo̩pu o̩lo̩pu-ma de̩ lo̩na amata-ma. O̩do̩ e̩ko̩gbo̩ meji ki Defid jʼonu ma tejane̩ ma, oñ ma fʼamagbiti ki nʼuwohi li efu-ma Jeza e-Gilead."
1CH,26,32,"Amo̩maye-wñ ku ma chʼamagbiti che icham nyʼo̩gwo̩ko̩ meji nyʼogume̩lu chʼicham, amata ku ma dʼoji dufu. Defid onu mʼuma ko chʼamafejute̩ abo Rube̩n kpʼabo Gad kpʼukpe̩reji o̩lo̩pu abo Manasa, ugbo e̩wñ e-O̩jo̩ okoke du kpai todu e̩wñ onu ge̩."
1CH,27,1,"Oñ aluka amo̩ma Israe̩l jo̩-i, owñ chʼabogijo ku ma dʼoji dufu kpai amagboji one̩ icham nyʼo̩gwo̩ko̩, icham nyʼo̩gwo̩ko̩, kpai one̩ ogume̩lu, ogume̩lu kpʼamako̩takada ku ma re̩ onu ef e̩wñ du ugbo ukpe̩ru ukpe̩ru amone̩ ku ma lewa lelo ochu ochu, ochu du ki dʼef o̩do̩; ukpe̩ru okoke du nʼone̩ icham nyʼo̩gwo̩ko̩ ogu nyoke me̩le̩."
1CH,27,2,E̩ne̩ ki nʼo̩da abo uche̩ ejodudu ku ma nʼochu ejodudu che Jasho̩be̩am o̩ma Zabdie̩l; abo ukpe̩ru e-wñ chʼone̩ icham nyʼo̩gwo̩ko̩ ogu nyoke me̩le̩.
1CH,27,3,"E̩ne̩ ki dʼef amo̩ma Pire̩z i che, i chʼe̩ne̩ ki dʼoji dufu ef amagboji abogu chaka ochu ejodudu le̩."
1CH,27,4,"Oñ ukpe̩ru-ma ochu ekeji jʼef o̩wo̩ Dodai, e̩ne̩ Ahoa, Miklot ño̩ nʼo̩da ef abo uche̩ e-wñ ge̩. Abo uche̩-wñ ño̩ chʼone̩ icham nyʼo̩gwo̩ko̩ ogu nyoke me̩le̩ ge̩."
1CH,27,5,"Agbo̩-ji abogu e̩ke̩ta todu ochu e̩ke̩ta che Be̩naya o̩ma Jiho̩yada, atama kʼi dʼoji dufu i che. Abo uche̩ e-wñ la chʼone̩ icham nyʼo̩gwo̩ko̩ ogu nyoke me̩le̩."
1CH,27,6,"Be̩naya le̩ chʼe-ki chʼagbiti ef abo ogue̩gwa le̩, owñ laño̩ nʼo̩da abo ogue̩gwa le̩. Ammaizabad o̩ma-wñ la dʼef abo uche̩ e-wñ."
1CH,27,7,"E̩ne̩ e̩ke̩le̩ tod ochu e̩ke̩le̩ chʼAzahe̩l, o̩maye Jo̩ab. Ze̩badaya o̩ma-wñ la ro̩no. One̩ icham nyʼo̩gwo̩ko̩ ogu nyoke me̩le̩ la jʼef uche̩ e-wñ."
1CH,27,8,"Agboji e̩ke̩lu tod ochu e̩ke̩lu che Shamhut, e̩ne̩ Izra le̩. One̩ icham nyʼo̩gwo̩ko̩ ogu nyoke me̩le̩ la jʼef uche̩ e-wñ ge̩."
1CH,27,9,"E̩ne̩ e̩ke̩fa tod ochu e̩ke̩fa che Aira, o̩ma Ikke̩sh, e̩ne̩ Te̩ko̩a. One̩ icham nyʼo̩gwo̩ko̩ ogu nyoke me̩le̩ la jʼef uche̩ e-wñ."
1CH,27,10,"E̩ne̩ e̩kebie tod ochu e̩kebie che Hile̩z e̩ne̩ Pilo̩n, kʼi dʼef amo̩ma Ifraim. Abo uche̩ e-wñ la chʼone̩ icham nyʼo̩gwo̩ko̩ ogu nyoke me̩le̩."
1CH,27,11,"E̩ne̩ e̩ke̩jo̩ tod ochu e̩ke̩jo̩ che Sibe̩kai, e̩ne̩ Husha e-abo Ze̩ra. Abo uche̩ e-wñ la chʼone̩ icham nyʼo̩gwo̩ko̩ ogu nyoke me̩le̩."
1CH,27,12,E̩ne̩ e̩ke̩la tod ochu e̩ke̩la chʼAbieze̩r e̩ne̩ Anato̩t e-abo Be̩njamin. One̩ ki la jʼef uche̩ e-wñ che icham nyʼo̩gwo̩ko̩ ogu nyoke me̩le̩.
1CH,27,13,"E̩ne̩ e̩ke̩gwa tod ochu e̩ke̩gwa che Maharai, e̩ne̩ Ne̩to̩f, kʼi dʼef abo Ze̩ra. One̩ icham nyʼo̩gwo̩ko̩ ogu nyoke me̩le̩ la jʼef abo uche̩ e-wñ."
1CH,27,14,E̩ne̩ e̩ke̩gwaka tod ochu e̩ke̩gwaka che Be̩naya e̩ne̩ Paireto̩n kʼi dʼef amo̩ma Ifraim. One̩ icham nyʼo̩gwo̩ko̩ ogu nyoke me̩le̩ la jʼef uche̩ e-wñ.
1CH,27,15,E̩ne̩ e̩ke̩gwe̩ji tod ochu e̩ke̩gwe̩ji che He̩ldai e̩ne̩ Ne̩to̩f kʼi dʼef abo O̩tnie̩l. One̩ icham nyʼo̩gwo̩ko̩ ogu nyoke me̩le̩ la jʼef uche̩ e-wñ ge̩.
1CH,27,16,"Abo kʼabo o̩lo̩pu o̩lo̩pu Israe̩l jʼef o̩wo̩-ma che; e̩nuto̩gba abo Rube̩n chʼE̩lieza, o̩ma Zikri, e-abo Simeo̩n che She̩fataya, o̩ma Maaka;"
1CH,27,17,e-abo Lifai che Hashabaya o̩ma Kemue̩l; e-abo Aro̩n che Zedo̩k;
1CH,27,18,"e-abo Juda che E̩laihiu, o̩maye Defid oka; e̩ne̩ Isakar che O̩mri, o̩ma Maike̩l;"
1CH,27,19,"e̩ne̩ Ze̩biulo̩n che Ishmaya, o̩ma Obadaya; e̩ne̩ Naftali che Je̩re̩mot, o̩ma Azrie̩l;"
1CH,27,20,"E̩ne̩ amo̩ma Ifraim che Ho̩shiya, o̩ma Azazaya; e̩ne̩ ukpe̩reji abo̩lo̩pu Manasa che Joe̩l, o̩ma Pe̩daya;"
1CH,27,21,"e̩ne̩ ukpe̩re̩ji abo Manasa ku ma jo̩ Gilead che Ido, o̩ma Ze̩karaya; e̩ne̩ Be̩njamin che Jeasie̩l, o̩ma Abina;"
1CH,27,22,"e̩ne̩ Dan che Azaril, o̩ma Je̩roham. Abo le̩ chʼamagboji o̩lo̩pu o̩lo̩pu abo Israe̩l."
1CH,27,23,"Defid muda kaluka abo kʼo̩do̩-ma ma jo̩ ogu n, todabu ku Jihofa ka kʼi aje̩ ñw uwewe abo Israe̩l ki dab ilawo ojale."
1CH,27,24,"Jo̩ab, o̩ma Ze̩ruaya, chane̩ ekaluka ma, i muda gbaluka kpa n. Oñ uwe̩do̩ lewa bʼIsrae̩l ma tod e̩wñ le̩. Ma la ko̩ aluka-wñ nyʼo̩takada Iko Iko E̩wñ e-Defid onu n."
1CH,27,25,"E̩wñ akoko onu la jʼef o̩wo̩ Azmefe̩t, o̩ma Adie̩l. Oñ unyi unyi ugbo ku ma kʼe̩wñ jo̩ egbili, kpʼe-ki jʼewo ewo kpʼe-ki jʼadogbe, adogbe, kpʼe-ki jʼef o̩do̩go̩ o̩do̩go̩ jʼef o̩wo̩ Jo̩natan, o̩ma Uzaya."
1CH,27,26,"Oñ abo ku ma chʼuko̩lo̩ oko ku ma lʼuche̩-wñ jʼef o̩wo̩ E̩zra, o̩ma Kilub,"
1CH,27,27,"Uche̩ achiwebe̩te̩ma la jʼef o̩wo̩ Shimeai, o̩ma Remat. Oñ e̩wñ oko achiwebe̩te̩ma ku ma ko wʼunyi kpʼugbo ku ma kʼomi-wñ jo̩ jʼef o̩wo̩ Zabdi, e̩ne̩ Shiñna."
1CH,27,28,"Oli o̩lif kpai oli sika-mo̩r ki jʼane̩ o̩go̩ jʼef o̩wo̩ Beal-hanan, e̩ne̩ Ge̩dir. Oñ ugbo ku ma kʼekpo jo̩ jʼef o̩wo̩ Joash,"
1CH,27,29,"ujo̩ ujo̩ amokuno̩ ku ma jʼije̩ Sharo̩n jʼef o̩wo̩ Shitreai, e̩ne̩ Sharo̩n. Oñ ujo̩ ujo̩ amokuno̩ ku ma jo̩ o̩go̩ o̩go̩ la jʼef o̩wo̩ Shafat o̩ma Adlai,"
1CH,27,30,"Aminyakulumi la jʼef o̩wo̩ Obil, e̩ne̩ Ishmae̩l. Amo̩ke̩ke̩te̩ la jʼef o̩wo̩ Je̩de̩ya, e̩ne̩ Me̩ronot, oñ ame̩wño̩re̩ egini la jʼef o̩wo̩ Jeziz e̩ne̩ Hagir."
1CH,27,31,Abo-i du chʼabo ku ma nʼo̩da ane̩ ki Defid onu ne̩.
1CH,27,32,"Oñ Jo̩natan, o̩me̩nyi Defid, chʼe̩no̩hiala, e̩ne̩ ki mʼoji e̩wñ i che, kpʼako̩takada. Je̩hie̩l, o̩ma Hakmonai, la dʼugbo amo̩ma onu e̩ne̩ke̩le̩."
1CH,27,33,"Ahito̩fe̩l la chʼe̩no̩hiala onu. Hushai, e̩ne̩ Arki, la chʼonuku onu"
1CH,27,34,"E̩ne̩ ki rone Ahito̩fe̩l che Jiho̩yada, o̩ma Be̩naya, kpʼAbiatar. Onu ogu tod onu che Jo̩ab."
1CH,28,1,"Taku Defid kʼamagboji Israe̩l chaka wa jeju Je̩rusale̩m owñ chʼamagboji o̩lo̩pu o̩lo̩pu-ma kpʼamagboji ukpe̩ru ukperu amone̩ ku ma che e̩wñ ñw onu kpʼamagboji one̩ icham nyʼo̩gwo̩ko̩, icham nyʼo̩gwo̩ko̩, kpʼamagboji one̩ ogume̩lu, ogume̩lu, kpʼabo ku ma nʼo̩da ane̩ kpʼame̩wñ ukpa kʼonu kpʼamo̩ma-wñ ne̩, manyʼamonoji kpʼamagbiti kpʼame̩nuwohi chaka."
1CH,28,2,"Taku Defid onu mʼe̩re̩-wñ ko dʼane̩ dago, oñ i kakini, Me̩ gbʼo̩la-mi, amo̩maye-mi kpʼabo-mi: I chʼe-mi, i dʼe̩do̩-mi kʼu fʼunyi uñmi ko̩ tod akpati alo Jihofa, kpai todu e̩wñ uke̩re̩no e-O̩jo̩-wa; u la fʼo̩la unyi le̩ eko̩ mu."
1CH,28,3,"O̩jo̩ muda ka ñwu mi kakini, Uwe̩ akʼunyi tod odu-mi n, todabu kʼuwe̩ chʼe̩ne̩ ogu e̩ja, kʼe̩ la dʼe̩bie̩ dafo."
1CH,28,4,"I chaka dʼabe̩le̩, Jihofa O̩jo̩ abo Israe̩l fʼumi chi kwef abo unyi ata-mi chaka kʼu chʼonu ki anʼo̩da Israe̩l ogbegbele̩. Todu i fu Juda chi todu kʼi chʼe̩nuto̩gba; oñ ef unyi abo Juda, ef unyi ata-mi, ef amo̩ma ata-mi omi nyʼo̩ eju kʼi dʼumi jʼonu abo Israe̩l chaka."
1CH,28,5,Oñ ef amo̩ma-mi chaka (todu Jihofa mʼamo̩ma e̩ne̩ke̩le̩ wewe ko ñwu mi me̩). I fu So̩lo̩mo̩n o̩ma-mi chi kʼi gugu oj ede o̩fe̩ ojane̩ Jihofa kʼabo Israe̩l ki jʼef o̩wo̩-wñ.
1CH,28,6,"I la ka ñwu mi kakini, So̩lo̩mo̩n, o̩ma-we̩, owñ le̩ akʼunyi-mi kpʼologbo ologbo-mi; todu omi fʼowñ chi kʼi chʼo̩ma e-mi, omi la achʼata-wñ."
1CH,28,7,"Omi la afʼo̩fe̩ ojane̩-wñ lonyane̩ ogbegbele̩, iche̩wñ kʼi gwo̩nyʼuko̩ uko̩ kʼu te̩ kpʼoj ajo̩ kʼu kpa kpaka kʼi che teju-wñ alu ki de̩ eñini-i."
1CH,28,8,"Todule̩, abajo̩-i, eju abo Israe̩l chaka, owñ chʼujeju Jihofa-i kpʼugbo kʼO̩jo̩ agbʼo̩-i me̩ fejute̩, me̩ ño̩ tejane̩ uko̩ du ku Jihofa O̩jo̩-me̩ te̩, todu kʼame̩ ki ne̩ ane̩ o̩me̩me̩le̩-i kʼame̩ ki la tʼo̩ no̩ ki chʼe̩wñ ogu amo̩ma-me̩ ubi-me̩ ogbegbele̩."
1CH,28,9,"I la chʼuwe̩ So̩lo̩mo̩n, o̩ma-mi, uwe̩ ki fʼO̩jo̩ ata-we̩ ma, kʼe̩ nʼe̩do̩ ki mufu kpʼibe kolokolo rʼo̩; todu Jihofa atejane̩ ef e̩do̩ okoke du; i la chema ibe du kʼone̩ akpe̩. Uwe̩ tene owñ. I aje̩ ñw e̩ liʼu. E̩ muda hiʼu tinyo̩, i adʼuwe̩ tinyo̩ ogbegbele̩."
1CH,28,10,"E̩ fʼo̩la mu; todu Jihofa fʼuwe̩ chi kʼe̩ kʼunyi tod uña kiafo̩ le̩; fʼeju gbiti, kʼe̩ che."
1CH,28,11,"Taku Defid mʼe̩wñ ujiwe alu kʼagbaru le̩ ade̩ du ñw o̩ma-wñ So̩lo̩mo̩n kpʼe-unyi unyi-wñ kpʼunyi unyi e̩wñ akoko-wñ kpʼe-e̩ko̩da unyi ojale-wñ kpʼe̩ko̩da unyi-wñ ejefu, kpʼunyi ugugu e̩wñ unyie̩do̩ le̩;"
1CH,28,12,"kpujiwe alu kʼe̩wñ du kʼi ne̩ lef Afu ade̩, tod ologbo ologbo unyi Jihofa kpʼe̩ko̩da unyi-wñ ki lʼo daka chaka, ugbo ku ma akʼe̩wñ akoko unyi O̩jo̩ jo, kpai tod e̩wñ akoko ku ma ko jo̩ ñw O̩jo̩"
1CH,28,13,kpai tod ukpe̩ru amatama kpʼabo Lifai aro̩ne aro̩ne kpai tod uko̩lo̩ e̩wñ eche ef unyi Jihofa chaka kpai tod e̩wñ eku du ku ma ne̩ che e̩wñ ef unyi Jihofa.
1CH,28,14,Alu kʼuwoji o̩jamalia de̩ tod e̩wñ eku du ku ma ne̩ che e̩wñ ojoji ojoji chaka; alu kʼuwoji ajifa de̩ tod e̩wñ eku du ku ma ne che e̩wñ ojoji ojoji du.
1CH,28,15,"Uwoji akete o̩jamalia kpʼagege-wñ de̩ ge̩; kpʼuwoji o̩jamalia tod akete okoke du kpʼagege-wñ, kpʼuwoji ajifa todu aketeʼka kpʼagege-wñ chʼalu ku ma nʼe̩ akete okoke du che e̩wñ."
1CH,28,16,"Uwoji o̩jamalia tod itebulu okoke ku ma tʼakala jʼoji-wñ, kpʼajifa tod itebulu ajifa du,"
1CH,28,17,"kpʼo̩jamalia hiolo tod ukp-wñ ku ma du ta tʼe̩la kpʼugba-wñ kpʼago-wñ, tod ugba o̩jamalia le̩, uwoji okoke-wñ chʼeñwa e̩bo̩; tod ugba e-ajifa, uwoji okoke-wñ chʼeñwa e̩bo̩ ge̩."
1CH,28,18,Todu ubo̩ iche̩bo̩ otulale i nʼo̩jamalia ku ma gwe̩ ku ma fʼu ñwa oj e̩bo̩ kpʼe̩wñ kʼi awo̩li-wñ tod o̩kogu e-o̩jamalia chʼamiche̩rub ku ma fʼika-ma nadala ku ma bʼoj akpati alo Jihofa ma.
1CH,28,19,"E̩wñ-i du ma je̩ ñwu mi mʼoji-wñ ef olubutu lugbo o̩wo̩ Jihofa ki dʼoji-mi, owñ chʼuko̩lo̩ du ku ma ache alu kʼuwo̩li-i de̩."
1CH,28,20,"Taku Defid ka ñwu So̩lo̩mo̩n o̩ma-wñ kakini, Feju gbiti kʼe̩ fʼe̩do̩ ne̩, kʼe̩ fʼu che. E̩ ki railo n, e̩do̩-we̩ ki da kpu n; todu Jihofa O̩jo̩, owñ chʼO̩jo̩ e-mi, dʼugbo we̩; i aje̩ ñw e̩ gwegbo n, i ahi uwe̩ tinyo̩ n, gbogbo tak uko̩lo̩ e̩wñ eche tod unyi Jihofa ki takpa."
1CH,28,21,"E̩ la go, ukpe̩ru amatama kpʼabo Lifai chʼutod e̩wñ eche ef unyi O̩jo̩ chaka. Oñ e̩numo̩la du kʼi chʼo̩ka uko̩lo̩ adʼugbo we̩ ugbo uko̩lo̩ ojoji ojoji du, alu du kʼe̩wñ eche de̩. Amagboji kpʼamone̩-i chaka ñʼakʼo̩la-ma ñw e̩ ku ma che alu du kʼe̩ ñwa ñwu ma."
1CH,29,1,"Taku Defid onu ka ñw abo ujeju le̩ chaka kakini, So̩lo̩mo̩n, o̩ma-mi, e̩ne̩ kate kʼO̩jo̩ chi-i, chʼimo̩to̩ ta, o̩wo̩-wñ gbo n, uko̩lo̩-i la tabale; tod unyi ojima-i achʼutodu one̩ n, chai todu Jihofa O̩jo̩."
1CH,29,2,"Abe̩le̩ u fʼo̩la mu tane̩ tod unyi O̩jo̩-mi, alu du kʼo̩wo̩ bo̩jo̩ kade, o̩jamalia do̩mo̩ tod e̩wñ o̩jamalia, ajifa do̩mo̩ tod e̩wñ ajifa, ebijeikpa do̩mo̩ tod e̩wñ ebije ikpa, ebije do̩mo̩ tod e̩wñ ebije, oli la do̩mo̩ tod e̩wñ oli, manyʼe-le̩ okuta one̩ks do̩mo̩ kpʼokuta ku ma da e̩wñ nyʼu, kpʼokuta o̩tajele, kpʼokuta kʼina-wñ chʼojoji ojoji, kpʼokuta akoko ojoji ojoji chaka, kpʼokuta marbe̩l e̩kute̩."
1CH,29,3,"Anubi le̩ ge̩, todabu kʼunyi O̩jo̩-mi chʼewʼumi eju, omi mʼe̩wñ o̩jamalia kpʼajifa e-mi onugo ko wa tod unyi O̩jo̩-mi, e-le̩ nʼoji e̩wñ du kʼu ñwo̩che jo̩ tod unyi kiafo̩ le̩ ojoji,"
1CH,29,4,"tale̩nt e-o̩jamalia-wñ che icham nyʼo̩gwo̩ko̩ me̩ta, owñ chʼo̩jamalia Ofir, ajifa-wñ ku ma gwe̩ la che tale̩nt icham nyʼo̩gwo̩ko̩ mebie ku ma du lamʼo̩do̩ unyi unyi le̩."
1CH,29,5,"O̩jamalia do̩mo̩ tod e̩wñ o̩jamalia, ajifa la do̩mo̩ tod e̩wñ ajifa, tod uko̩lo̩ du kʼabo ku ma chʼo̩ka-wñ ache. Mak e̩ne̩ agʼe̩do̩ o̩la-wñ adʼo̩la-wñ wa kʼe̩wñ nyʼo̩wo̩ e̩ko̩ ñw Jihofa eñini ta?"
1CH,29,6,"Tak abo ku ma dʼoji dufu unyi unyi amata-ma kpʼame̩nuto̩gba abo o̩lo̩pu o̩lo̩pu Israe̩l, kpʼamagboji one̩ icham nyʼo̩gwo̩ko̩, icham nyʼo̩gwo̩ko̩, kpʼone̩ ogume̩lu ogume̩lu, manyʼabo ku ma chʼamagboji uko̩lo̩ onu, gʼe̩do̩ o̩la-ma kʼe̩wñ wa."
1CH,29,7,"Oñ e̩wñ ku ma ko wa tod uko̩lo̩ e̩wñ eche ugbo unyi O̩jo̩ che, o̩jamalia-wñ che tale̩nt icham nyʼo̩gwo̩ko̩ me̩lu kpai darik icham nyʼo̩gwo̩ko̩ me̩gwa; e-ajifa la che tale̩nt icham nyʼo̩gwo̩ko̩ me̩gwa, ebije ikpa che tale̩nt icham nyʼo̩gwo̩ko̩ me̩gwe̩jo̩, kpʼebije̩ ofo tale̩nt icham nyʼo̩gwo̩ko̩ ogume̩lu."
1CH,29,8,Tak abo ku ma nʼokuta akoko mʼu ko wa unyi e̩wñ akoko unyi Jihofa ki dʼef o̩wo̩ Jehie̩l e̩ne̩ Ge̩rsho̩n le̩.
1CH,29,9,"Tak amone̩ le̩ kwoyo̩ todabu ku ma gʼe̩dʼo̩la-ma ko wa. Todu ma nʼe̩do̩ ki mufu akʼo wa kpʼe̩do̩-ma ñwu Jihofa. Defid, ki chʼonu, ño̩ nʼuyo̩ lile ayo̩ ge̩."
1CH,29,10,"Todule̩ Defid nʼele Jihofa aka eju abo ujeju le̩ chaka, oñ Defid kakini, Uwe̩, ki nʼele, O Jihofa, O̩jo̩ Israe̩l, ata-wa, tʼogbegbele̩ nyile̩wa."
1CH,29,11,"Uwe̩, O Jihofa nʼunana-wñ kpʼukpahiu-wñ kpʼojima-wñ kpʼugbiñmi-wñ, kpʼe̩gahi-wñ inaina, todu uwe̩, ne̩ e̩wñ du ki jʼefojale kpʼane̩-ile̩; o̩da ojane̩-wñ uwe̩ ne̩, O Jihofa, oñ uwe̩ dʼatate̩ ñw e̩wñ du kʼe̩ chʼoji."
1CH,29,12,"Tʼe̩wñ anana, tʼojima kwʼugbo we̩, uwe̩ la nʼo̩da e̩wñ du; ukpahiu kpʼugbiti jʼef o̩wo̩-we̩. Echʼe̩wñ du ki nana, kpʼedʼukpahiu ñw e̩wñ du la dʼef o̩wo̩-we̩."
1CH,29,13,"Todule̩, O̩jo̩-wa, a agogbodʼuwe̩ abajo̩-i, a la aje̩nyu ñw odu-we̩ ki nʼojima."
1CH,29,14,"E̩ne̩ omi muda che? Abo e-mi la che̩ne̩? kʼawa neke gʼe̩dʼo̩la-wa kʼe̩wñ wa abe̩-i? Todu e̩wñ du kwʼugbo we̩ wa, e̩wñ ki la kwʼef o̩wo̩ e-we̩ wa oñ a ko ñw e̩-i."
1CH,29,15,Todu amilowa oñ a che o̩gba-we̩; a chʼabane̩ omune̩ alu kʼamata-wa de̩. O̩jo̩ ukpo̩kpe̩-wa ile̩-i la dab ojiji e̩wñ. I la nʼukibeno du n.
1CH,29,16,"O Jihofa O̩jo-wa, e̩wñ e̩kute̩ kʼa ñwo̩che jo̩-i todu kʼa kʼunyi ñw e̩ tod odu-we̩ kiafo̩ kwʼef o̩wo̩ e-we̩ wa, uwe̩ la nʼo̩chaka-wñ."
1CH,29,17,"O̩jo̩-mi, omi chema ka kʼuwe̩ ajʼe̩do̩ one̩ ma, e̩wñ o̩kpakpa la cherʼuwe̩ e̩do̩. I chʼe-mi, ef o̩kpakpa e̩do̩-mi oñ u gʼe̩dʼo̩la-mi akʼe̩wñ-i du wa; fa-i u ño̩ nʼuyo̩ li abo-we̩, kʼeju-ma jʼane̩ emi, ku ma gʼe̩dʼo̩la-ma akʼe̩wñ wa ñw e̩."
1CH,29,18,"O Jihofa, O̩jo̩ e-Ebraham kpʼe-Aise̩k kpʼe-Israe̩l, amata-wa le̩, e̩ ki fejutʼe̩wñ-i kʼi dʼef ibe ki dʼe̩do̩ abo-we̩ ku ma kpe̩ ogbegbele̩, kʼe̩ la fʼe̩do̩-ma lonyane̩ rʼuwe̩."
1CH,29,19,"E̩ ki la dʼe̩do̩ ki mufu ñw o̩ma-mi, So̩lo̩mo̩n, todu kʼi fʼe̩wñ kʼe̩ ñwate̩, kpʼo̩la ibenu-we̩ kpʼe̩wñ uhio̩me̩-we̩ de, kʼi la fʼe̩wñ-i du che, kʼi ño̩ fʼunyi ojima kʼu fʼane̩-wñ kpama-i ko̩."
1CH,29,20,"Taku Defid ka ñw abo ujeju le̩ chaka kakini, Me̩ kele Jihofa, O̩jo̩-me̩ fa-i ke. Tak abo ujeju le̩ chaka kele Jihofa O̩jo̩ e-amata-ma, oñ ma fʼoji dalo̩, ma la dojikane̩ ñwu Jihofa, kpai onu."
1CH,29,21,"Oñ ma fʼe̩wñ iche̩bo̩ kpa ñwu Jihofa; tak o̩jo̩ñwa-wñ ma kʼe̩wñ iche̩bo̩ e̩gujo wa ñwu Jihofa, amo̩ko̩kuno̩ chʼicham nyʼo̩gwo̩ko̩, amokolo chʼicham nyʼo̩gwo̩ko̩, amo̩mala la chʼicham nyʼo̩gwo̩ko̩, manyʼiche̩bo̩ omi-ma kpʼe̩wñ iche̩bo̩ e̩kute̩ tod abo Israe̩l chaka."
1CH,29,22,Oñ ma nʼe̩do̩ e̩bo̩ aje̩ añmo̩ eju Jihofa o̩jo̩ le̩.
1CH,29,23,"Taku So̩lo̩mo̩n kwogugu oj ede Jihofa kʼi chʼonu koji Defid, ata-wñ, i la ra ñw u. Abo Israe̩l du la gbʼo̩la-wñ gbo̩."
1CH,29,24,"Tak amagboji chaka kpʼamagbiti kpʼamo̩ma Defid du fʼo̩la-ma kamuhite̩ ñwu So̩lo̩mo̩n, onu le̩."
1CH,29,25,Oñ Jihofa du ñwu So̩lo̩mo̩n kʼi ehʼe̩ne̩ lile tabale eju abo Israe̩l chaka. I la mʼe̩gahi onu du ñw u e-kʼonu Israe̩l du ki je̩ o̩gba-wñ ma ne̩ mama ta n.
1CH,29,26,"Abu ku Defid, o̩ma Je̩si, chʼonu abo Israe̩l chaka le̩ de̩."
1CH,29,27,"Oñ iko kʼi jʼonu Israe̩l chʼo̩do̩ o̩gbo̩ meji. I je̩ o̩do̩ mebie He̩bro̩n, i la je̩ Je̩rusale̩m o̩do̩ ogue̩gwa nyoke me̩ta."
1CH,29,28,"Tak e̩gba kʼi chʼogijo nyo̩nyo̩ i ku, o̩jo̩-wñ kpʼanana-wñ kpʼojima-wñ jo̩ kpa. Taku So̩lo̩mo̩n, o̩ma-wñ jʼonu koji-wñ."
1CH,29,29,"Oñ e̩wñ du ki Defid che, akwʼejodudu gbogbo tʼe-otitala, go, ina-bali-wñ che̩ko̩ rʼef o̩takada Samiue̩l, agane̩ le, kpʼef o̩takada Netan akache̩, kpʼef o̩takada Gad, agane̩ le̩,"
1CH,29,30,"manyʼo̩la onu-wñ chaka kpʼukpahiu-wñ kpʼiko iko ki lale oji-wñ kpʼoji abo Israe̩l, kpʼoji ojane̩ ojane̩ ane̩ ojoji ojoji chaka."
2CH,1,1,"Oñ So̩lo̩mo̩n o̩ma Defid fʼe̩rane̩ ne̩ ojane̩-wñ le̩ alo waa, Jihofa, O̩jo̩-wñ la dʼugbo-wñ. Oñ i dʼowñ chʼe̩ne̩ lile tabale."
2CH,1,2,"Oñ So̩lo̩mo̩n ko̩la ñw abo Israe̩l chaka, i ko̩la ñw amagboji one̩ icham nyʼo̩gwo̩ko̩, icham nyʼo̩gwo̩ko̩, kpʼone̩ ogume̩lu ogume̩lu, kpʼamakajo̩ kpʼamidachi du ki jʼoj ane̩ Israe̩l, owñ chʼamata ku ma dʼoji dufu."
2CH,1,3,"Abe̩le̩ So̩lo̩mo̩n manyʼabo ujeju le̩ chaka nyʼugbo otete ki de̩ Gibeo̩n; todu o̩mo̩ unyabo ujeju e-O̩jo̩ ku Mose̩s, adu Jihofa, che ef aje̩tachi le̩ de̩."
2CH,1,4,(Defid muda dʼakpati O̩jo̩ kwo Kiriat-jearira wʼugbo ki Defid ñwo̩che te̩ ñw u e̩gbale̩ me̩; todu i fʼunyabo fa tod uwñ Je̩rusale̩m.)
2CH,1,5,"Anubile̩ ge̩, ubo̩ iche̩bo̩ e-ebijeikpa ku Be̩zale̩l o̩ma Uri o̩ma He̩r che dʼo̩gba uña ugugu Jihofa o̩mo̩; oñ So̩lo̩mo̩n kpʼabo ujeju le̩ tene Jihofa ugbo-wñ."
2CH,1,6,"Taku So̩lo̩mo̩n mute̩gu nyʼugbo ubo̩ iche̩bo̩ ebije-ikpa ki dʼugbo unyabo ujeju o̩gba Jihofa o̩mo̩, oñ i kʼe̩wñ iche̩bo̩ e̩gujo icham nyʼo̩gwo̩ko̩ wa che oji-wñ."
2CH,1,7,"Odu o̩jo̩ le̩ O̩jo̩ kwotejugede ñwu So̩lo̩mo̩n, oñ i ka ñw u kakini, E̩ bi mi e̩wñ kʼu nadʼu ñw e̩."
2CH,1,8,"Taku So̩lo̩mo̩n ka ñw O̩jo̩ kakini, E̩ dʼufe̩de̩nyo̩ nana ña ata-mi. Defid me̩, e̩ laño̩ du mi jʼonu koji-wñ."
2CH,1,9,"Fai, O Jihofa O̩jo̩, e̩wñ kʼe̩ katane̩ ñwu Defid, ata-mi, ki dago kpaka; todu uwe̩ mʼumi du jʼonu amone̩ ku ma wewe dab ebutu ane̩pe̩te."
2CH,1,10,"Fai uwe̩ ki dʼibe ñwu mi kpʼe̩wñ ema, kʼu lelo lewa o̩gba amone-i; todu e̩ne̩ neke kajo̩ abo̩-we̩ ki tabale-i?"
2CH,1,11,"Tak O̩jo̩ ka ñwu So̩lo̩mo̩n kakini, Todabu kʼe̩wñ-i dʼe̩do̩-we̩, kʼe̩ ma la bi e̩wñ anana kpʼidu kpʼojima kpʼoji abo ku ma chʼulaka-we̩ n, e̩ la bi ojolugbo n, chai ibe kpʼe̩wñ ema kʼe̩ ne̩ kajo̩ abo-mi e-kʼomi dʼuwe̩ jʼonu-ma oñ e̩ bi;"
2CH,1,12,"u mʼibe kpai e̩wñ ema ko ñw e̩ me̩; u lañʼakʼe̩wñ anana kpʼidu kpʼojima ñw e̩ alu kʼamonu du ku ma je̩ o̩gba we̩ ma ne̩ mama n, e̩ne̩ du kʼi aje̩ ubi we̩ la ane̩ e̩go̩-wñ n."
2CH,1,13,Taku So̩lo̩mo̩n kwo bʼotete ki de̩ Gibeo̩n te̩ akwo o̩gba unyabo ujeju le̩ wa Je̩rusale̩m; oñ i jʼonu abo Israe̩l.
2CH,1,14,Taku So̩lo̩mo̩n kʼo̩kogu kpʼa-mananya wa jo̩. I la nʼo̩kogu icham nyʼulo̩gwa kpʼamananya icham nyʼo̩gwo̩ko̩ me̩gweji kʼi ko jʼewo o̩kogu kpʼugbo onu Je̩rusale̩m.
2CH,1,15,Oñ onu che kʼajifa kpʼo̩jamalia ki jo̩ Je̩rusale̩m dabe̩ne̩ kʼokuta. I la che kʼoli sida ki wewe jo̩ dab oli sikamo̩r ane̩ o̩go̩.
2CH,1,16,Amanya ku So̩lo̩mo̩n ne̩ ma ko kwʼ ljipti kpai Kue. Amanyaja onu mʼuma gba la Kue.
2CH,1,17,Ma nʼo̩kogu kwʼIjipti wa o̩ko̩ ajifa ulo̩gwa; aja anya la chʼolime̩ta. Abe̩le̩ ma ne̩ wa lʼo̩wo̩-ma añw amonu abo He̩t du kpʼamonu Siria ge̩.
2CH,2,1,Oñ So̩lo̩mo̩n mʼe̩do̩ du tʼunyi eko̩ tod odu Jihofa kpʼunyi tod o̩fe̩ ojane̩-wñ.
2CH,2,2,"Taku So̩lo̩mo̩n fʼaboke̩le̩ icham nyʼo̩gwo̩ko̩ e̩te̩gwa kaluka jo̩ ku ma nʼadu, kpʼaboke̩le̩ icham nyʼo̩gwo̩ko̩ o̩gbo̩ me̩le̩ ku ma fʼokuta da ane̩ uwo, kpʼone̩ icham nyʼo̩gwo̩ko̩ me̩ta nyʼulo̩gwa ku ma fejute̩ ma."
2CH,2,3,"Oñ So̩lo̩mo̩n fʼonuche̩ kpe̩ru Huram, onu Taya, kakini, Alu kʼe̩ che kpai Defid, ata-mi, kʼe̩ la kʼoli sida kpuche̩ rʼu kʼi fʼunyi ko̩ ñw o̩la-wñ ki agugu, e̩ che abe̩le̩ kpʼomi."
2CH,2,4,"Go, omi ache kʼu kʼunyi tod odu Jihofa, O̩jo̩-mi, kʼu mʼu du te̩ ñw u, kʼu fʼotulale e̩rinyo̩ gujo o̩gba-wñ, kpʼutod akala e-eju ki chʼo̩ko̩ko̩lo̩ le̩, kpʼutodu iche̩bo̩ e̩gujo e-odudu kpʼane̩ kpʼo̩jo̩ uñmi o̩jo̩ uñmi kpʼe̩gba kʼochu ne etito̩ kpʼe̩gba uje̩wñ uyo̩ e-Jihofa O̩jo̩-wa kʼiko-wñ che̩date̩. E-le̩ chʼogbegbele̩ ñw abo Israe̩l."
2CH,2,5,Oñ unyi kʼu nako̩-i chʼinaina; todu O̩jo̩-wa chʼinaina tʼamo̩jo̩ du le.
2CH,2,6,E̩ne̩ muda nʼukpahiu kʼi akʼunyi ñw u? Abu kʼefojale kpʼefojale e-efojale ma bo̩jo̩ kʼi agbʼo̩ n? Mak e̩ne̩ omi che kʼomi akʼunyi ñw u? Chai todu otulale egujo o̩gba-wñ ofo.
2CH,2,7,"Todule̩ fai e̩ fʼone̩ ki chʼo̩ka uko̩lo̩ o̩jamalia kpʼajifa kpʼebije ikpa kpʼebije dudu kpʼukpo odufa ekpikpa kpʼe-ekpikpa kpʼe-odufa, kʼi la ma alu ku ma kina nyʼe̩wñ ojoji ojoji kpe̩ wa ñwu mi kʼi dʼugbo amo̩ka ku ma jʼugbo-mi Juda kpai Je̩rusale̩m, owñ chʼabo ku Defid ata-mi ko ma jo̩."
2CH,2,8,"E̩ ki ño̩ kʼoli sida kpʼoli fe̩r kpʼoli algum kwʼefoko Le̩bano̩n kpuche̩ wa ñwu mi, todu u che ma ka kʼabuko̩lo̩-we̩ chemeju oli Le̩bano̩n ekpana. E̩ la go, abuko̩lo̩ e-mi la ajʼugbo abuko̩lo̩-we̩,"
2CH,2,9,"owñ chʼutodu ku ma ñw oli che ñwu mi e̩kute̩, todu unyi kʼu na che kʼu ko̩-i atabale, awuwu-wñ agbe̩."
2CH,2,10,"E̩ la go, omi akʼe̩ñwa o̩ka wit e̩gwu ko̩r icham nyʼo̩gwo̩ko̩ ogu, kpʼe̩ñwa barli kor icham nyʼo̩gwo̩ko̩ ogu, kpʼomi achi-webete̩ma otube̩ lile icham nyʼo̩gwo̩ko̩ ogu, kpʼekpo o̩lif otube lile icham nyʼo̩gwo̩ko̩ ogu ñw abuko̩lo̩-we̩ amakpoli na ku ma fʼoli le̩."
2CH,2,11,"Taku Huram, onu Taya, mʼohi-wñ danyʼo̩takada, oñ i mʼe-le̩ du kpuche̩ ru So̩lo̩mo̩n, i kakini, Todabu ki Jihofa fe̩do̩ abo-wñ i mʼuwe̩ du chʼonu-ma."
2CH,2,12,"Huram ño̩ ka kakini, Jihofa, O̩jo̩ Israe̩l kʼi che efojale kpʼane̩ ile̩-i, kʼi ño̩ dʼo̩ma anibe kʼi ache e̩wñ ibe ibe kʼi la mʼoji e̩wñ ñwu Defid onu, todu kʼi kʼunyi ñwu Jihofa kpʼunyi tod o̩fe̩ ojane̩-wñ le̩, ki nele."
2CH,2,13,Fai u la fu Huram Abi kʼi chʼone̩ kʼi chʼo̩ka kʼoji e̩wñ ema dʼefu-wñ kpuche̩ wa le̩.
2CH,2,14,"Owñ chʼo̩ma onobule̩ ki dʼef amo̩ma Dan, ata-wñ la chʼabo Taya ki chʼo̩ka uko̩lo̩ o̩jamalia kpʼajifa kpʼebijeikpa kpʼebije dudu kpʼokuta kpʼoli kpʼodufa ekpikpa kpʼodufa kpʼukpo line̩n ku ma hi reju kpʼekpikpa kʼi laño̩ chʼo̩ka ina ojoji ojoji eko̩ nyʼe̩wñ kʼi ache teju alu du ku ma ñʼo̩ manyʼamo̩ka e-we̩, kpai manyʼamo̩ka odu-mi Defid, ata-we̩."
2CH,2,15,"Fai i chʼe-o̩ka wit kpai barli kpʼekpo kpʼomi achiwebe̩te̩ma kʼodu-mi ka le̩, i ki kʼo kpuche̩rʼamadu-wñ-i,"
2CH,2,16,oñ a adʼoli kwʼefoko Le̩bano̩n wa; alu du kʼeku-wñ aku uwe̩; tak a akʼo ji mʼomune̩ kʼa la ko nʼej omi wʼugbo we̩ Jo̩pa; tak uwe̩ ane̩ te̩gu nyi Je̩rusale̩m.
2CH,2,17,"Taku So̩lo̩mo̩n fʼamage̩ne̩ du ku ma jʼoj ane̩ Israe̩l kaluka, alu ku Defid ata-wñ kʼuma aluka le̩; oñ ma fʼone̩ icham nyʼo̩gwo̩ko̩ oli me̩ta nyoke me̩ta nyʼulo̩gwa oji li."
2CH,2,18,"Tak i kʼabo icham nyʼo̩gwo̩ko̩ e̩te̩gwa ma jo̩ ku ma nʼadu, oñ i kʼabo-ma icham nyʼo̩gwo̩ko̩ o̩gbo̩ me̩le̩ chʼamadoli oj uwo uwo; oñ i kʼabo icham nyʼo̩gwo̩ko̩ me̩ta nyʼulo̩gwa oji jo̩ ku ma fejute̩ ma ku ma kpʼuko̩lo̩ ñwu ma."
2CH,3,1,"Taku So̩lo̩mo̩n chane̩ ekʼunyi Jihofa Je̩rusale̩m oj uwo Moraya, ugbo kʼi kwotejugede ñwu Defid, ata-wñ. Ugbo ki Defid bu te̩ oj ajita ugwo̩ka e-O̩rnan e̩ne̩ Je̩bius le̩."
2CH,3,2,"Oñ i chane̩ ekʼo̩ o̩jo̩ kʼochu ekeji nʼolu meji, o̩do̩ e̩ke̩le̩ ki jʼo̩fe̩."
2CH,3,3,"E̩re̩ unyi ki So̩lo̩mo̩n du nyʼane̩ todu ki ko̩ unyi O̩jo̩ le̩ de̩; ujiji-wñ chʼohiba o̩gbo̩ me̩ta, unabe̩-wñ la chʼohiba ogu; ohiba igbele le̩ ma ne̩ ñwa."
2CH,3,4,"Ujiji agbaru ki dʼo̩gba-wñ chʼohiba ogu; alu kʼunabe̩ unyi de̩, o̩gba-wñ la chʼo̩gbo̩ me̩fa; i la kʼo̩jamalia hiolo lamo̩ ejefu-wñ."
2CH,3,5,"Oñ i nʼoli fe̩r rʼo̩pata unyi ki tule, tak i kʼo̩jamalia hiolo lamo̩ e-le̩, oñ i nʼoli ki dab e̩kpe̩ kpai iyagba chʼo̩ñwe̩ nyʼu."
2CH,3,6,Tak i nʼokuta akoko chʼo̩ñwe̩ nyʼunyi le̩ ki chʼuto̩; o̩jamalia-wñ chʼo̩jamalia Par-feim.
2CH,3,7,"I ño̩ kʼo̩jamalia lamo̩ unyi ge̩, tʼoli igbo̩-wñ, tʼoli alugbo̩na-wñ, tʼo̩do̩-wñ, oli ugbo̩na-wñ, oñ i fʼamiche̩rub ko̩ nyʼo̩lo̩do̩-wñ."
2CH,3,8,"Tak i fʼunyi efo̩ e-efo̩ ko̩; ujiji-wñ chʼalu kʼunabe̩ unyi le̩ de̩, owñ chʼohiba o̩gu, unabe̩-wñ la chʼohiba o̩gu; tak i kʼo̩jamalia ki de̩ hiolo alu tale̩nt ulo̩gwa lamʼo̩."
2CH,3,9,Uwoji ale-wñ che she̩ke̩l o̩jamalia ooje. I ño̩ kʼo̩jamalia lamʼe̩ko̩da unyi ojale-wñ.
2CH,3,10,Tak i fʼamiche̩rub meji che dab ojibo ef unyi efo̩ e-efo̩ le̩. Ma la kʼo̩jamalia lamʼe-le̩ ge̩.
2CH,3,11,"Ujiji ika, ika amiche̩rub le̩ la chʼohiba ogu; oka, ika-wñ oka chʼohiba me̩lu, oñ i te̩ kad o̩lo̩do̩ unyi; ika-wñ ekeji ño̩ chʼohiba me̩lu, oñ i te̩ kad ika iche̩rub ekeji."
2CH,3,12,"Ika iche̩rub ekeji la chʼohiba me̩lu, i te̩ kad o̩lo̩do̩ unyi, oñ ika-wñ ekeji la chʼohiba me̩lu, oñ i tanyʼika iche̩rub ejo̩-dudu le̩."
2CH,3,13,"Ika amiche̩rub-i nadala te̩ kad ohiba ogu; ma kʼe̩re̩ ma dʼane̩ dago, oñ ma kpʼeju-ma rʼunyi le̩."
2CH,3,14,"I la nʼe̩wñ odufa kpʼekpikpa odufa kpʼekpikpa kpʼukpo line̩n ku ma hi rʼeju chʼukpo ugbeju, oñ i fʼamiche̩rub chenyʼu."
2CH,3,15,"I la che e̩wñ meji ki dago waala jo̩ o̩gba unyi le̩, o̩gba-wñ chʼohiba ogue̩gwa nyʼo̩ke me̩lu, oñ ukata ki jʼoji-wñ okoke chʼohiba me̩lu."
2CH,3,16,Tak i fʼiyagba che ef unyi ejefu le̩ oñ i mʼu ko nʼoj e̩wñ ki dago waala le̩; tak i fu po̩me̩grane̩t ogu me̩lu che oñ i ko tatʼiyagba le̩.
2CH,3,17,"Tak i kʼe̩wñ ki gba waala dago o̩gba unyi O̩jo̩, oka-wñ dʼo̩wo̩ awo̩to̩, ekeji la dʼo̩wo̩ awohi; oñ i dʼodu e-ki dago o̩wo̩ awo̩to̩ ko̩ Jakin, odu e-o̩wo̩ awohi ko̩ Boaz."
2CH,4,1,"Ubile̩ i fʼubo̩ iche̩bo̩ ebije ikpa che, ujiji-wñ chʼohiba ogu, unabe̩-wñ la chʼohiba o̩gu, oñ o̩gba-wñ chʼohiba me̩gwa."
2CH,4,2,"Tak i fʼohimini le̩ da. Akwʼalu-wñ ej emi tʼalu-wñ ej ano̩mo̩ chʼohiba me̩gwa, okokolo i che; o̩gba-wñ la chʼohiba me̩lu; kʼujiji iku ki alʼo de chʼohiba ogue̩gwa."
2CH,4,3,"E̩wñ ki bi amokuno̩ jʼofe-wñ, ma la jo̩ alʼo daka, e̩gwa-wñ chʼohibaʼka, ma dʼohimini le̩ tejefu adonyʼu daka, ma fʼu da e̩re̩kate kpʼowñ."
2CH,4,4,"I dago nʼubi amokuno̩ me̩gweji; e̩ta-wñ kpejurʼo̩wo̩ o̩pata ate̩, e̩ta-wñ kpejurʼo̩wo̩ o̩lane̩, e̩ta-wñ kpejurʼo̩wo̩ o̩pata o̩gane̩, oñ e̩ta-wñ kpejurʼo̩wo̩ olodudu. Ma la dʼohimini le̩ gugu ubi-ma ate̩, o̩fe-ma chaka jʼejefu."
2CH,4,5,"Ukpa-wñ chʼo̩gabaʼka; ma fʼalu-wñ che dab eti alu ago, dabe̩ne̩ kʼododo lili. I agbʼomi otube̩ lile icham nyʼo̩gwo̩ko̩ me̩ta."
2CH,4,6,"1 ño̩ fʼukpachi ugwo̩wo̩ me̩gwa che. I la mʼe̩lu ko jʼo̩wo̩ awo̩to̩, oñ i mʼe̩lu ko̩ jʼo̩wo̩ awohi, ku ma gwo̩la ef uwñ; ma fʼe̩wñ du ku ma ñwo̩che tod iche̩bo̩ e̩gujo larinyo̩ ef e-le̩; ohimini le̩ la chʼutodu kʼamatama ki gwo̩la ef uwñ."
2CH,4,7,"Tak i fʼakete o̩jamalia me̩gwa che teju alu kʼo̩da-wñ de̩. Oñ i mʼu ko gugu ef unyi O̩jo̩, e̩lu jʼo̩wo̩ awo̩to̩, oñ e̩lu jʼo̩wo̩ awohi."
2CH,4,8,"I ño̩ fʼitebulu me̩gwa che ge̩, oñ i mʼu ko jʼef unyi O̩jo̩. E̩lu-wñ jʼo̩wo̩ awo̩to̩, e̩lu-wñ la jʼo̩wo̩ awohi. Tak i nʼo̩jamalia fʼochibu ogu me̩lu che."
2CH,4,9,"Anubi le̩ ge̩, i fʼologbo amatama che, kpʼologbo lile kpʼolugbana tod ologbo le̩; tak i kʼebije ikpa lamʼolugbana-wñ."
2CH,4,10,I la mʼohimini le̩ du gugu o̩wo̩ awo̩to̩ owñ chʼo̩wo̩ olodudu alerʼo̩wo̩ o̩pata o̩gane̩.
2CH,4,11,"Oñ Huram fʼucha kpʼuko̩che̩ kpʼo̩chibu-wñ che. Abe̩le̩ Huram fʼuko̩lo̩ kʼi ache ñwu So̩lo̩mo̩n, onu, ef unyi O̩jo̩ le̩ kpoji."
2CH,4,12,"Owñ chʼe̩wñ meji ki dago waala le̩ kpʼugba-wñ kpʼukata meji ki jʼoji e̩wñ meji ki dago waala le, kpʼiga meji ku ma ko bʼoji ugba meji e-ukata ki jʼoji e̩wñ ki dago waala le̩ ma,"
2CH,4,13,"kpai po̩me̩grane̩t ulo̩ko̩ tod iga meji le̩; po̩me̩grane̩t jʼo̩gba o̩gba meji tod igaʼka, kʼi bʼoji ugba ukata meji ki jʼoji e̩wñ ki dago waala le̩ ma."
2CH,4,14,"I ño̩ fʼakete che, i la fʼukpachi ugwo̩wo̩ che gugu oji akete le̩."
2CH,4,15,"Ohimini-wñ chʼoka, amokuno̩ me̩gweji jʼofe-wñ"
2CH,4,16,"kpʼucha ucha-wñ kpʼuko̩che̩-wñ, kpʼuko̩-wñ ku ma ko ta tʼe̩la, kpʼe̩wñ eku-wñ chaka, e-le̩ du Huram Abi nʼebije ikpa ki ade̩ che todu So̩lo̩mo̩n onu kpai todu unyi Jihofa."
2CH,4,17,Onu fʼe̩wñ le̩ da egbili Jo̩rdan ugbo ane̩ etulu agbagba Suko̩t kpai Ze̩re̩da.
2CH,4,18,Abe̩le̩ So̩lo̩mo̩n fʼe̩wñ eku-i du che ki chʼo̩be̩le̩ke̩te̩ jo̩; todu ma neke ma uwoji ebijeikpa ku ma ne̩ che n.
2CH,4,19,"So̩lo̩mo̩n la nʼo̩jamalia hiolo che e̩wñ eku du ki jʼef unyi O̩jo̩, kpʼubo̩ o̩jamalia le̩ ge̩, kpʼitebulu itebulu kʼakala e-eju le̩ jʼoji-wñ;"
2CH,4,20,kpʼakete akete manyʼagege-wñ ki ajʼo̩gba unyi ejefu le̩ ajo alu kʼo̩da-wñ de̩.
2CH,4,21,"Oñ ododo-wñ kpʼagege-wñ kpʼalapa-wñ chʼo̩jamalia, o̩jamalia-wñ la mufu kpa."
2CH,4,22,"Oñ e̩wñ ku ma ne̩ kpʼuna lu le̩ kpʼochibu-wñ kpʼuko̩de̩-wñ kpʼigbeli-wñ chʼo̩jamalia hiolo ge̩. I la chʼe-ugbo ku ma gudu wʼef unyi le̩ owñ chʼolugbana e-ejefu tod uña kiafo̩ e-efo̩ le̩ kpʼolugbana unyi O̩jo̩ onugo, o̩jamalia i che chaka."
2CH,5,1,"Abe̩le̩ uko̩lo̩ du ku So̩lo̩mo̩n che tod unyi Jihofa takpa. Taku So̩lo̩mo̩n mʼe̩wñ kʼata-wñ Defid ko jo̩ ñw O̩jo̩ le̩ ko wʼejefu-wñ; owñ chʼajifa-wñ kpʼo̩jamalia-wñ kpʼe̩wñ eku du, oñ i mʼu ko jʼef e̩wñ akoko e-unyi O̩jo̩."
2CH,5,2,"Taku So̩lo̩mo̩n kʼabo ki dʼoji dufu Israe̩l kpʼamagboji o̩lo̩pu o̩lo̩pu owñ chʼamidachi ef abogijo amo̩ma Israe̩l, wa jeju Je̩rusale̩m, ku ma dʼakpati alo Jihofa kwʼef ewo Defid, ki che Zayo̩n le̩, te̩gu wa."
2CH,5,3,Tak aboke̩le̩ Israe̩l chaka kʼo̩la-ma wa jeju ugbo onu ugbo uje̩wñ uyo̩ ki de̩ ochu ekebie le̩.
2CH,5,4,Oñ abogijo Israe̩l du wa tak abo Lifai mʼakpati le̩ du;
2CH,5,5,"oñ ma mʼakpati le̩ kpʼunyabo ujeju kpʼe̩wñ eku kiafo̩ du ki jʼef unyabo le̩ ko wa; amatama, ku ma chʼabo Lifai, mʼabʼe-le̩ ko te̩gu wa."
2CH,5,6,"Taku So̩lo̩mo̩n, onu, kpʼabo ujeju Israe̩l chaka ku ma jʼo̩gba akpati le̩ kʼame̩wño̩re̩ egini kpʼamokumo̩ ku ma ma neke ka aluka uwewe-ma n kpa ñw u."
2CH,5,7,"Tak amatama mʼakpati alo Jihofa du wʼejefu agugu uña-wñ, owñ chʼejefu unyi le̩, tʼuña kiafo̩ e-efo̩ ofe ika amiche̩rub le̩."
2CH,5,8,"Amiche̩rub la fʼika-ma nadala abʼoji uña akpati le̩ ma, oñ amiche̩rub bʼakpati le̩ kpʼoli ugbolo-wñ ki jʼate̩-wñ ma."
2CH,5,9,Ujiji oli ugbolo le̩ je̩ ñwu ma li oj oli ugbo̩lo̩ le̩ ugbo akpati ki dʼo̩gba unyi ejefu le̩; ma muda jʼo̩do̩da aliʼi n. I la jʼo̩mo̩ gbogbo tʼeñini.
2CH,5,10,"E̩wñ du dʼef akpati le̩ n chai alo meji ku Mose̩s ko jʼo̩mo̩ Hore̩b e̩gba ki Jihofa kpʼalo kpʼamo̩ma Israe̩l, e̩gba ku ma kwʼIjipti wa le̩."
2CH,5,11,"Oñ i lewatu, e̩gba kʼamatama kwʼef uña kiafo̩ le̩ dufu, (todu amatama du kʼeju-ma dʼane̩ o̩mo̩ fʼo̩la-ma che ki fo, ma la nyeti alu kʼukpe̩-ma de̩ aro̩ne aro̩ne n;"
2CH,5,12,"kpʼabo Lifai ku ma chʼamakeli, owñ chʼo̩chaka abo Esaf kpʼabo Heman kpʼabo Jedutun kpʼamo̩ma-ma kpʼamo̩maye-ma kʼukpo line̩n ku ma hi reju dʼo̩la-ma, nʼoke kpʼubo̩ kpʼumolo dago jo̩ ugbo ubo̩ iche̩bo̩ o̩wo̩ olodudu-wñ, oñ amatama o̩gbo̩ me̩fanʼo̩kakachi afa manyʼuma o̩la."
2CH,5,13,"I lewatu, e̩gba kʼalu abo ku ma fʼo̩kakachi kpʼabo ku ma keli dabe̩ne̩ kʼalu okate, kʼomu-ma chʼoka kʼamone̩ agbo̩ abu ku ma aje̩nyu ku ma la gogbodo̩ Jihofa,) kpʼe̩gba ku ma chʼomu-ma nyʼate̩, manyʼo̩kakachi kpʼoke kpʼe̩wñ iya ku ma ne̩ keli ku ma je̩nyu ñwu Jihofa ma kakini,"
2CH,5,14,Amatama la nekʼadago ache e̩wñ-ma n noj akpa le̩: todu ojima Jihofa che̩ko̩ ef unyi O̩jo̩.
2CH,6,1,"Taku So̩lo̩mo̩n kakini,"
2CH,6,2,"Omi muda fʼunyi ugbo kʼe̩ dodo ko̩ ñw e̩,"
2CH,6,3,"Tak onu mʼeju-wñ rida, oñ i kadua ñw abujeju Israe̩l chaka; oñ abo ujeju Israe̩l le̩ chaka kwodago jo̩."
2CH,6,4,"Tak i kakini, Jihofa O̩jo̩ e-Israe̩l, ki nele, owñ ki nʼalu-wñ ko̩la ñwu Defid ata-mi kʼi laño̩ nʼo̩wo̩-wñ che e̩wñ kʼi ka le̩ kpa."
2CH,6,5,"I kakini, Akwʼo̩jo̩ kʼu kʼabo-mi kwʼojane̩ Ijipti dufu wa, u dʼewo ka ef o̩lo̩pu o̩lo̩pu Israe̩l du kʼu kʼunyi efu uwñ kʼodu-mi ki tʼo̩mo̩ n; u la chi e̩ne̩ du kʼi mud e̩nuto̩gba abo-mi Israe̩l-i n;"
2CH,6,6,"omi muda du Je̩rusale̩m, kʼodu-mi ki tʼo̩mo̩; u laño̩ chi Defid kʼabo-mi Israe̩l ki jʼef o̩wo̩-wñ."
2CH,6,7,"I la dʼef e̩do̩ Defid ata-mi kʼi kʼunyi tod odu Jihofa, O̩jo̩ e-Israe̩l."
2CH,6,8,"Jihofa muda ka ñwu Defid, ata-mi, kakini, Abu ki dʼef e̩do̩-we̩ kʼe̩ kʼunyi tod odu-mi, edʼe̩ e̩do̩ ki dʼe̩ e̩do̩ o̩me̩me̩le̩ e̩ che le̩;"
2CH,6,9,"i chaka dʼabe̩le̩, i chʼuwe̩ akʼunyi le̩ n; chai o̩ma-we̩ ki akwʼefu uta-we̩ dufu, owñ le̩ akʼunyi tod odu-mi."
2CH,6,10,"Jihofa la che teju o̩la-wñ kʼi ka le̩ me̩; oñ omi kwane̩ e̩gu Defid, ata-mi, u la gugu oj ede Israe̩l alu ki Jihofa katane̩ le̩ oñ u la fʼunyi-i ko̩ tod odu Jihofa O̩jo̩ Israe̩l."
2CH,6,11,U la mʼakpati kʼalo Jihofa kʼi kpe̩ kpʼamo̩ma Israe̩l dʼef uwñ du gugu ef uwñ me̩.
2CH,6,12,Oñ i kwodago o̩gba ubo̩ iche̩bo̩ Jihofa eju abo ujeju Israe̩l chaka; i la fʼo̩wo̩-wñ nadala jo̩.
2CH,6,13,"(Todu So̩lo̩mo̩n fʼakpata ebije ikpa ro̩, ujiji-wñ chʼo̩hiba me̩lu, unabe̩-wñ chʼohiba me̩lu, o̩gba-wñ la chʼohiba me̩ta, oñ i dʼu dago alumeji ologbo le̩; tak i kwodago oji-wñ, oñ i te̩kpe̩ akʼokuku nyʼane̩ eju abo ujeju Israe̩l le̩ chaka; i la fʼo̩wo̩-wñ nadala rʼojale.)"
2CH,6,14,"Oñ i kakini, O Jihofa O̩jo̩ Israe̩l, i nʼO̩jo̩ du kʼi dab uwe̩ efojale kpʼane̩ ile̩ n; uwe̩ kʼe̩ fʼalo kpʼufe̩de̩nyo̩ de kpʼamadu-we̩ ku ma lule̩ o̩gba we̩ kpʼe̩do̩-ma chaka;"
2CH,6,15,"kʼe̩ la fʼe̩wñ kʼe̩ katane̩ ñwu Defid ata-mi de ñw u me̩; ochochi, e̩ nʼalu-we̩ ko̩la, tak e̩ nʼo̩wo̩-we̩ che kpa, alu ki de̩ eñini-i."
2CH,6,16,"Todule̩ fai, O Jihofa, O̩jo̩ Israe̩l, e̩ nafʼe̩wñ kʼe̩ katane̩ ñw adu-we̩ Defid, ata-mi, de ñw u, e-kʼe̩ kakini, O̩ne̩ ki a gugu oj ede Israe̩l eju-mi añʼuwe̩ n, chai e-le̩ kate: amo̩ma-we̩ ki fʼo̩la-ma de̩, ku ma lule̩ ef uko̩-o̩la-mi dabalu kʼuwe̩ te̩talule̩ o̩gba-mi le̩."
2CH,6,17,"Todule̩ fai, O Jihofa, O̩jo̩ Israe̩l, o̩la-we̩ ki dago kpaka, owñ chʼe-kʼe̩ ko̩la ñw adu-we̩ Defid."
2CH,6,18,"O̩jo̩ muda abʼone̩ gugu ane̩-ile̩-i ochochi? Go, efojale kpʼefojale e-efojale neke gbʼe̩ n; e̩wñ ño̩ chʼe-unyi kʼu ko̩-i ge̩!"
2CH,6,19,"I chaka dʼabe̩le̩ adua adu-we̩-i ki wʼe̩ eju, kpʼo̩ko̩-wñ ki agba bʼe̩, O Jihofa O̩jo̩-mi, kʼe̩ ne̩tirʼukwa kpʼadua kʼadu-we̩ ache o̩gba-we̩-i;"
2CH,6,20,"kʼeju-we̩ ki chʼefe̩rʼunyi-i o̩ro̩ka kpʼodu, owñ chʼugbo kʼe̩ ka kʼuwe̩ adʼodu-we̩ tʼo̩mo̩-i; kʼe̩ netirʼadua kʼadu-we̩ ache rʼo̩wo̩ uña kide̩."
2CH,6,21,"E̩ ki la neti o̩ko̩ kʼadu-we̩-i agbabʼe̩, kpʼe-abo-we̩ Israe̩l, e̩gba ku ma fʼadua che rʼo̩wo̩ uña-i, kʼe̩ la dʼugbo kʼe̩ gugu o̩mo̩ agbʼo̩, owñ chʼefojale; oñ e̩gba kʼe̩ gbo, e̩ ki tʼo̩la no̩ ñw a."
2CH,6,22,"Iche̩wñ kʼone̩ dʼekeji-wñ re, ku ma fʼe̩bo̩ kpe nʼo ku ma je̩ ñw u ge̩bo̩, kʼego̩ kʼi go̩ le̩ chʼo̩gba ubo̩ iche̩bo̩-we̩ ef unyi kide̩;"
2CH,6,23,"mak uwe̩ ki dʼefojale agbo̩, kʼe̩ la che, kʼe̩ fʼajo̩ amadu-we̩ ka kʼe̩ ro̩me̩ ñw e̩ne̩bibi kʼe̩ dʼo̩na kʼi ale wa abʼo̩ oji-wñ onugo ma; kʼe̩ dale ñw e̩no̩kpakpa kʼe̩ dʼu ñw u teju alu kʼo̩kpakpa-wñ de̩."
2CH,6,24,"I la chʼe̩wñ kʼe̩ne̩bi-ma fʼabo Israe̩l, amone̩-we̩-i, gwodajane̩ tod edure ku ma dʼe̩ re, ku ma ño̩ mudabiwa ago̩gbodo odu-we̩, ku ma chʼadua, ku ma la fʼologu che o̩gba we̩ ef unyi-i;"
2CH,6,25,"e̩gbale̩ uwe̩ ki dʼefojale agbo̩, kʼe̩ tʼadure amone̩-we̩ Israe̩l no̩, kʼe̩ la ko ma dabiwa ojane̩ kʼe̩ du ñwu ma kpʼamata-ma-i."
2CH,6,26,"E̩gba kʼefojale re kʼomi du ma lo̩ n, todabu ku ma dʼuwe̩ re; iche̩wñ ku ma chʼadua rʼo̩wo̩ uña kide̩ ku ma la gogbodo̩ odu-we̩, ku ma laño̩ rida bʼadure-ma te̩, abu kʼe̩ che ma o̩bata:"
2CH,6,27,"e̩gba le̩ uwe̩ ki dʼefojale agbo̩, kʼe̩ tʼadure amadu-we̩ no̩, kpʼe-amone̩-we̩ Israe̩l, e̩gba kʼe̩ do̩mo̩ ako̩ ma o̩na o̩me̩me̩le̩ ki dukpe̩ ku ma le; tak e̩ ño̩ dʼomi kpuche̩ wa abʼane̩-we̩ ma, owñ chʼe-kʼe̩ du ñw amone̩-we̩ ki chʼe̩wñ ogu-ma ku ma aje̩."
2CH,6,28,"Iche̩wñ kʼo̩kpo̩ta kpa ane̩-i, iche̩wñ kʼe̩wñ ibi lewa, iche̩wñ kʼe̩wñ oko chʼido̩ abe̩k i akpebu abe̩k imiejo abe̩k ide̩ akpʼe̩wñ-ma bie̩; i la che̩wñ kʼame̩nebi-ma la kpala nyʼuma oj ane̩ ugbo kʼalaku alaku ma jo̩; alu du kʼatulubo̩ abe̩k o̩ga le̩ de̩;"
2CH,6,29,"adua du kpʼo̩ko̩ kʼe̩ne̩ du abe̩k amone̩-we̩ abo Israe̩l chaka agbabʼe̩, kʼe̩ne̩ne̩ne̩ne̩-ma fʼatulubo̩ kpʼe̩do̩dudu e-wñ ma, kʼi la fʼo̩wo̩-wñ nadala rʼo̩wo̩ unyi kide̩,"
2CH,6,30,"e̩gba le̩ uwe̩ ki dʼefojale ugbo kʼe̩ gugu le̩ agbo̩, kʼe̩ la tʼo̩ no̩ kʼe̩ du ñw e̩ne̩ne̩ne̩ne̩ kʼe̩ chemʼef e̩do̩-wñ alu kʼe̩wñ kʼi che de̩, (todu uwe̩, uwe̩ kate, ma ef e̩do̩ amo̩ma amone̩);"
2CH,6,31,"kʼama ki railo we̩, ku ma lule̩ o̩na o̩na-we̩, o̩jo̩ du ku ma deju ojane̩ kʼuwe̩ du ñw amata-wa kade."
2CH,6,32,"I chʼe-o̩la ononojo, kʼi ma dʼef abo-we̩ Israe̩l-i n, e̩gba kʼi kwʼojane̩ o̩najiji wa tod odu-we̩ inaina, kpʼo̩wo̩-we̩ ki gbiti, kpʼo̩wo̩-we̩ ki nadala te̩; e̩gba ku ma lewa achʼadua rʼo̩wo̩ unyi-i:"
2CH,6,33,"e̩gba le̩ uwe̩ ki dʼefojale agbo̩, owñ chʼugbo kʼe̩ gugu le̩, kʼe̩ la che e̩wñ du kʼononojo le̩ akwa dʼuwe̩ tod uwñ; kʼamone̩ du ane̩-ile̩ ki ma odu-we̩, ku ma railo we̩, alu kʼabo-we̩ Israe̩l ache, kʼama ki ma ka ku ma do̩ unyi kʼu ko̩-i rʼodu-we̩."
2CH,6,34,Iche̩wñ kʼabo-we̩ dufu nyʼokogu lʼo̩na du kʼe̩ kpe̩ ma ku ma ja kpʼame̩nebi-ma ku ma la rodubʼe̩ rʼo̩wo̩ ewo kʼe̩ du-i kpʼunyi kʼu ko̩ tod odu-we̩-i;
2CH,6,35,"mak uwe̩ ki dʼefojale agbʼadua-ma kpʼo̩ko̩ ku ma gbabʼe̩, kʼe̩ la che alu kʼoji ajo̩-ma de̩."
2CH,6,36,"Iche̩wñ ku ma dʼe̩ re (todu i nʼe̩ne̩ du kʼi ma adure ni n), kʼe̩ we̩do̩ rʼuma, kʼe̩ la mʼuma ko ñw e̩nebi-ma, ku ma la fʼuma mu alo tʼane̩ o̩najiji abe̩k ane̩ ki me̩rʼo̩wo̩;"
2CH,6,37,"iche̩wñ kʼama raʼu du tʼe̩do̩ oj ane̩ ugbo ku ma mu ma ño̩ nyi le̩, kʼibe-ma la murida, ku ma kwogbʼo̩ko̩ bʼe̩ oj ane̩ ugbo ku ma mu ma nyi le̩ kakini, Awa dure, a fʼe̩wñ uji che, a la fʼe̩wñ bibi che me̩;"
2CH,6,38,"iche̩wñ ku ma mudabi abʼe̩ kpʼe̩do̩-ma chaka kpʼonugo-ma chaka oj ane̩ ugbo ku ma chʼame̩namu, ugbo ku ma mu ma ño̩ nyi le̩, ku ma chadua rʼo̩wo̩ ane̩ e-ma, owñ chʼe-kʼe̩ du ñw amata-ma kpʼewo kʼuwe̩ du le̩, kpai rʼo̩wo̩ unyi kʼu ko̩ tod odu-we̩-i,"
2CH,6,39,"mak uwe̩ ki dʼefojale ugbo uña ugugu-we̩ le̩, kʼe̩ gbʼadua-ma kpʼo̩ko̩ ku ma gba bʼe̩ kʼe̩ che alu kʼoji ajo̩-ma de̩, kʼe̩ la tʼedure kʼamone̩-we̩ dʼe̩ re le̩ no̩."
2CH,6,40,"Fai, O O̩jo̩-mi, o̩ko̩ nagba bʼe̩, e̩ je̩ ñw eju-we̩ ki bi, kʼe̩ la je̩ ñw eti-we̩ ki tʼadua ku ma che ef uña kide̩."
2CH,6,41,"Todule̩, e̩ kwane̩ fai, O Jihofa O̩jo̩, kʼe̩ nyʼef uña uñmi-we̩-i,"
2CH,6,42,"O Jihofa O̩jo̩, e̩ ki rʼeju e̩ne̩-we̩ kʼe̩ bʼekpo tʼo̩ oji da bʼe̩ te̩ n; e̩ dibekado ufe̩de̩nyo̩ kʼe̩ che ñwu Defid adu-we̩ le̩."
2CH,7,1,"Oñ e̩gba ku So̩lo̩mo̩n fʼadua-wñ che kpa, una gwo̩ru kwʼefojale wa, i la fʼe̩wñ iche̩bo̩ e̩gujo kpʼe̩wñ ku ma kpa le̩ lie̩; tak ojima Jihofa che̩ko̩ ef unyi le̩."
2CH,7,2,Amatama la neke gudu tef unyi Jihofa n todabu kʼojima Jihofa che̩ko̩ ef unyi Jihofa.
2CH,7,3,"Oñ amo̩ma Israe̩l chaka jo̩ ago abu kʼuna le̩ mugwo̩ru wa, kʼojima Jihofa la bʼoj unyi le̩ ma; oñ ma te̩kpe̩, eju-ma la bʼane̩ ma oj ajita o̩mo̩, oñ ma dojikane̩, ma la gogbodo̩ Jihofa, kakini,"
2CH,7,4,Tak onu kpʼamone̩ le̩ chaka kʼe̩wñ iche̩bo̩ wa che o̩gba Jihofa.
2CH,7,5,"Oñ So̩lo̩mo̩n, onu, fʼamokuno̩ icham nyʼo̩gwo̩ko̩ ogu nyoke meji, kpʼame̩wño̩re̩ egini icham nyʼo̩gwo̩ko̩ o̩gbo̩ me̩fa kpa ñw u. Abe̩le̩ onu kpʼamone̩ le̩ chaka mʼunyi O̩jo̩ le̩ du te̩ ñw u."
2CH,7,6,"Tak amatama kwojʼuña uña uko̩lo̩-ma; abo Lifai ño̩ jʼe̩gu-ma kpʼe̩wñ iya Jihofa ku ma ne̩ keli, owñ chʼe-ki Defid onu che ku ma ne̩ gogbodo̩ Jihofa (todu ufe̩de̩nyo̩-wñ chʼo̩gbegbele̩), e̩gba ki Defid nʼe̩wñ ku ma che le̩ aje̩nyʼO̩jo̩: oñ amatama fʼo̩kakachi o̩gba ma; abo Israe̩l chaka la kwo̩dago jo̩."
2CH,7,7,"So̩lo̩mo̩n la fʼalumeji ologbo kʼi dʼo̩gba unyi Jihofa che ki fo̩; todu o̩mo̩ i kʼe̩wñ iche̩bo̩ e̩gujo kpʼula iche̩bo̩ ure̩do̩ wa che, todu kʼubo̩ iche̩bo̩ ebije ikpa ki So̩lo̩mo̩n che le̩ ma bʼe̩wñ iche̩bo̩ e̩gujo kpʼe̩wñ ele kpʼula le̩ jo̩ kʼi agba n."
2CH,7,8,"Abe̩le̩ So̩lo̩mo̩n je̩ ñw uje̩wñ uyo̩ ki do̩mo̩ gbogbo o̩jo̩ mebie iko le̩, kpʼabo Israe̩l du manyʼowñ; ujeju-wñ na-na tabale, ma kwʼugbo ku ma gudu wa Hemat gbogbo wa ukpolo Ijipti."
2CH,7,9,"Oñ o̩jo̩ e̩ke̩jo̩-wñ ma chʼujeju eju e̩kpa. Todu ma fʼubo̩ iche̩bo̩ e̩dute̩ ñw O̩jo̩ de o̩jo̩ mebie, uje̩wñ uyo̩ le̩ la chʼo̩jo̩ mebie."
2CH,7,10,"Tak o̩jo̩ kʼochu e̩kebie nʼolu ogu nyoke me̩ta, i je̩ ñw amone̩ kwʼo̩mo̩ le tʼunyabo-ma, kpʼuyo̩ kpʼe̩do̩ e̩bo̩ tod e̩nyo̩ ki Jihofa du ña Defid kpʼiSo̩lo̩mo̩n kpʼIsrae̩l amone̩-wñ."
2CH,7,11,"Abe̩le̩ So̩lo̩mo̩n fʼunyi Jihofa kpʼunyi onu ko̩ kpa. E̩wñ du ki wʼef e̩do̩ So̩lo̩mo̩n kʼi che ef unyi Jihofa kpʼef unyi-wñ onugo, i la che uya uya."
2CH,7,12,"Taku Jihofa kwotejugede ñwu So̩lo̩mo̩n odu, oñ i ka ñw u kakini, U fʼadua-we̩ gbo̩ me̩, oñ u mʼuña-i du ñw o̩la-mi kʼi chʼunyi iche̩bo̩."
2CH,7,13,"Iche̩wñ kʼomi fʼef ojale re kʼomi ma lo̩ n, abe̩k iche̩wñ kʼomi ñwa ñw amimiejo ku ma kʼe̩wñ ane̩-i mi, abe̩k iche̩wñ kʼu dʼe̩wñ ibi kpuche̩ wʼef amone̩-mi-i;"
2CH,7,14,"kʼamone̩-mi ku ma dʼodu-mi mʼuma ahiʼo̩la-ma wane̩, ku ma chadua, ku ma la tene eju-mi, ku ma mu rida bʼo̩na o̩na bibi-ma te̩, e̩gba le̩ omi adʼefojale agbo̩, oñ natʼadure-ma no̩, tak u nafʼo̩ga ane̩-ma chekpa."
2CH,7,15,Fai eju-mi abi rʼu oñ e̩ti-mi atʼadua ku ma che ef uña-i.
2CH,7,16,"Fai omi mʼunyi-i du, oñ u che ki fo̩, kʼodu-mi ki dʼo̩mo̩ ogbebele̩; eju-mi kpʼe̩do̩-mi la adʼo̩mo̩ pioo."
2CH,7,17,"I la chʼe-we̩, iche̩wñ kʼuwe̩ alule̩ o̩gba mi alu ku Defid, ata-we̩ lule̩ le̩, kʼe̩ la che teju e̩wñ du kʼu ñwa ñw e̩ kʼe̩ la ade e̩wñ uhio̩me̩-mi kpʼalu kʼoji ajo̩-mi ka;"
2CH,7,18,"e̩gbale̩ nafʼede ojane̩-we̩ lonyane̩, alu kʼu fʼalo-wñ kpe̩ kpai Defid, ata-we̩ kakini, One̩ ki anʼo̩da Israe̩l añʼuwe̩ n."
2CH,7,19,"I muda che̩wñ kʼe̩ muna bʼo̩ te̩, kʼe̩ la hiʼe̩wñ uhio̩me̩-mi kpʼuko̩ uko̩ kʼu te̩ kʼu koj o̩gba we̩-i, tinyo̩, kʼe̩ la nyʼare̩ amo̩jo̩ omune̩ kʼe̩ dojikane̩ ñwu ma;"
2CH,7,20,"e̩gba le̩ namʼuma chi tʼili tʼili kwʼoj ane̩-mi e-kʼu du ñwu ma; oñ unyi kʼu che ki fo̩ tod odu-mi-i nadʼu rikpolo kwo bʼeju-mi te̩, oñ nadʼowñ chʼita kpʼicha kʼamone̩ du aka."
2CH,7,21,"Oñ unyi ki dʼatate̩-i, awuwu-wñ amʼe̩ne̩ du kʼi alale, i la akakini, E̩wñ chi ki Jihofa fʼabe̩i che ane̩-i kpʼunyi-i ta?"
2CH,7,22,"Tak ama adohi kakini, Todabu ku ma hi Jihofa O̩jo̩ e-amata-ma kʼi ko ma kwʼoj ane̩ Ijipti wa tinyo̩, taku ma la gwo̩nyʼamo̩jo̩ omune̩, ku ma dojikane̩ ñwu ma, ku ma laño̩ re̩ ma; todule̩ oñ i kʼe̩wñ bie̩ne̩-i du wa bʼuma ma-i."
2CH,8,1,"Oñ i lewatu abu kʼo̩do̩ ogu jo̩, iko o̩do̩ ogu le̩ So̩lo̩mo̩n fʼunyi Jihofa kpʼunyi e-wñ onugo ko̩ kpa:"
2CH,8,2,"So̩lo̩mo̩n fʼewo ewo ku Huram ko ñw u le̩ ko̩, oñ i je̩ ñw amo̩ma Israe̩l gugu o̩mo̩."
2CH,8,3,"Taku So̩lo̩mo̩n nyi Hemat-zoba, oñ i fʼo̩mo̩ du."
2CH,8,4,"Tak i fu Tadmo̩r ef aje̩tachi ko̩, kpʼewo ewo du ugbo ku ma akʼane̩ jo̩ Hemat."
2CH,8,5,"I ño̩ fu Be̩t-ho̩ro̩n e-ate̩ kpai Be̩t-ho̩ro̩n e-o̩gane̩ ko̩, ewo, ewo ku ma ñwo̩che kʼi gbiti bʼo̩gu jo̩ i che, i chʼenʼaku kpʼakpeleku kpʼugbo̩lo̩ oli ku ma nʼare;"
2CH,8,6,"kpai Be̩alat, kpʼewo du ku So̩lo̩mo̩n ne ku ma kʼane̩ jʼefu-wñ, kpʼewo ewo tod o̩kogu-wñ chaka, kpʼewo, ewo tod amananya-wñ, kpʼe-du ki du So̩lo̩mo̩n e̩do̩ kʼi ko̩ Je̩rusale̩m kpai Le̩bano̩n kpʼoj ane̩ du kʼi nʼo̩da-wñ."
2CH,8,7,"Amone̩ du ki bo̩ ef abo He̩t kpʼabo Amo̩r kpʼabo Pe̩re̩z kpʼabo Hifai kpʼabo Je̩bius, ku ma ma chʼabo Israe̩l-i n;"
2CH,8,8,"owñ chʼamo̩ma-ma ku ma bo̩ ubi-ma oji ane̩ le̩, e-kʼabo Israe̩l ma fʼuma kpa kpa n, So̩lo̩mo̩n kʼabo le̩ chʼamadu ku ma rire̩ gbogbo tʼojoluñini."
2CH,8,9,So̩lo̩mo̩n muda kʼamo̩ma Israe̩l du chʼamadu todu uko̩lo̩-wñ n; ama la chʼabogu kpʼabo ki dʼoji dufu ef amagboji-wñ kpʼamagboji o̩kogu-wñ kpʼamananya-wñ.
2CH,8,10,"Ama chʼamagboji So̩lo̩mo̩n, onu, ku ma dʼoji dufu ma chʼone̩ oli me̩lu ku ma nʼo̩da amone̩."
2CH,8,11,"Oñ So̩lo̩mo̩n mʼo̩ma Fero onobule̩ du kwʼewo Defid wʼunyi kʼi ko̩ tod uwñ; todu i kakini, O̩ya-mi agugu ef unyi Defid onu Israe̩l n, todabu kʼo̩mo afo̩, owñ chʼugbo kʼakpati Jihofa wa le̩."
2CH,8,12,"Taku So̩lo̩mon kʼe̩wñ iche̩bo̩ e̩gujo wa che ñwu Jihofa oj ubo̩ iche̩bo̩ Jihofa, e-ki che o̩gba agbaru le̩,"
2CH,8,13,"alu ki dʼukpe̩ ku ma che o̩jo̩ du, ma kʼo wa alu ku Mose̩s fʼuko̩-wñ te̩, o̩jo̩ uñmi, o̩jo̩ uñmi kpʼochu etito̩, ochu etito̩ kpʼe̩gba uje̩wñ uyo̩ kʼiko-wñ chʼe̩da te̩, onu me̩ta o̩do̩ʼka owñ chʼe̩gba uje̩wñ uyo̩ kʼo̩jo̩wu ma dʼo̩ n le̩, kpʼe̩gba uje̩wñ e-ebie ebie, kpʼe̩gba uje̩wñ e-ebu emu."
2CH,8,14,"Oñ i fʼuche̩ uche̩ amatama kpe̩ jo̩ tod uko̩lo̩-ma alu ku Defid ata-wñ fʼuko̩-wñ te̩, kpʼabo Lifai ef e̩wñ ide e-ma ku ma je̩nyu O̩jo̩ ku ma ño̩ che e̩wñ eju amatama alu kʼi dʼukpe̩ ku ma che o̩jo̩ñwa o̩jo̩ñwa; i ño̩ fʼamadalo̩na date̩ uche̩ uche̩ alo̩na okoke du; todu alu ku Defid, e̩ne̩ O̩jo̩ le̩, ñwa ñwu ma de̩."
2CH,8,15,"Ma la na bʼuko̩ kʼonu te̩ ñw amatama kpʼabo Lifai ef o̩la du te̩ n, kpʼugbo e̩wñ akoko le̩ n."
2CH,8,16,"Abe̩le̩ ma la fʼe̩wñ uko̩lo̩ So̩lo̩mo̩n du che kpa akwʼo̩jo̩ ku ma dʼe̩re̩ unyi Jihofa nyʼane̩, gbogbo tak i takpa. Oñ ma fʼunyi Jihofa le̩ ko̩ kpa."
2CH,8,17,Taku So̩lo̩mo̩n nyʼE̩zio̩n-geba kpai Ailot eti ohimini abadi oj ane̩ Ido̩m.
2CH,8,18,"Taku Huram kʼo̩ko̩ kpʼabuko̩lo̩-wñ ku ma mʼe̩wñ ohimini abadi kpuche̩ rʼu lʼo̩wo̩ abuko̩lo̩-wñ; tak ama manyʼabuko̩lo̩ So̩lo̩mo̩n nyi Ofir, ma la kʼo̩jamalia alu tale̩nt oli me̩la kwʼo̩mo̩ wa, oñ ma mʼu ko nyʼugbo So̩lo̩mo̩n, onu."
2CH,9,1,"Oñ e̩gba kʼonu Shiba, onobule̩, gbʼuwohi So̩lo̩mo̩n, i lewa Je̩rusale̩m kʼi nʼene ki gbiti ju So̩lo̩mo̩n ma. I nʼabo-wñ wewe wa, kpʼaminyakulumi ku ma nʼadu e̩wñ ido̩ro̩ kpʼo̩jamalia ololo ololo, kpʼokuta akoko. Tak i lewʼgbo So̩lo̩mo̩n oñ i bʼo̩ choluka e̩wñ du ki dʼe̩do̩-wñ."
2CH,9,2,Taku So̩lo̩mo̩n mʼohi ene-wñ du du ñw u; i nʼe̩wñ du ki maja ñwu So̩lo̩mo̩n kʼi ma du ka ñw u ni n.
2CH,9,3,"Tak e̩gba kʼonu Shiba le̩ fʼibe So̩lo̩mo̩n li, kpʼunyi kʼi ko̩,"
2CH,9,4,"kpʼuje̩wñ oj itebulu-wñ kpʼalu kʼabuko̩lo̩-wñ gugu jo̩, kpʼalu kʼabo ku ma che e̩wñ ñw u dago jo̩, kpʼe̩wñ o̩la-ma kpʼabo ku ma nʼomi-wñ kpʼe̩wñ o̩la e-ma kpʼugbo kʼi ate̩gu le tʼunyi Jihofa, ibe takpa rʼe efu."
2CH,9,5,"Tak onobule̩ le̩ ka ñw onu kakini, Inabali e̩wñ kʼe̩ che kpʼibe-we̩ kʼu gbo̩ oj ane̩-mi chʼochochi,"
2CH,9,6,"omi muda dʼo̩la-ma rʼochochi n, gbogbo tak u lewa, kʼeju-mi la fʼu li; e̩ la go, ma la ka ukpe̩reji unana ibe-we̩ ñwu mi n: uwe̩ tʼuwohi kʼu gbo̩ le."
2CH,9,7,"Abo-we̩ gbede, abuko̩lo̩-we̩ ku ma dago jʼo̩gba-we̩ agbo̩ ibe-we̩ o̩ko̩ko̩lo̩ gbede."
2CH,9,8,"Jihofa, O̩jo̩-we̩, ki nele, owñ ki yo̩ ñw e̩ kʼi la dʼuwe̩ gugu oj ede-wñ, kʼe̩ chʼonu todu Jihofa, O̩jo̩-we̩; todabu kʼO̩jo̩-we̩ fe̩do̩ abo Israe̩l, kʼi fʼuma e̩re̩ lonyane̩ ogbegbele̩, todule̩ i mʼuwe̩ du jʼonu-ma kʼe̩ kajo̩ o̩kpakpa kpʼe̩wñ o̩kpakpa eche."
2CH,9,9,"Tak i mu tale̩nt i o̩jamalia o̩gbo̩ me̩fa ko ñw onu, kpʼe̩wñ ido̩ro̩ ololo ololo, kpʼokuta akoko; e̩go̩ e̩wñ ido̩ro̩ kʼonu Shiba ko ñwu So̩lo̩mo̩n, onu, la de̩ ge̩ n."
2CH,9,10,"Oñ abuko̩lo̩ Huram kpʼabuko̩lo̩ So̩lo̩mo̩n, ku ma kʼo̩jamalia kwʼOfir wa, ño̩ kʼoli algum kpʼokuta akoko wa ge̩."
2CH,9,11,"Oñ onu kʼoli algum le̩ chʼubo̩ ubo̩ ugbo ku ma ate̩gu nyʼunyi Jihofa, kpʼunyi onu. I ño̩ nʼoli le̩ che umolo kpʼubo̩ tod amakeli; ma la li e̩go̩-wñ oj ane̩ Juda mama ta n."
2CH,9,12,"Taku So̩lo̩mo̩n, onu, mʼe̩wñ du ki dʼonu Shiba e̩do̩ ko̩ ñw u, e̩wñ du kʼi bi, manyʼe̩wñ kʼi ko wa ñw onu. Tak i mudabi, oñ i le tʼane̩ e-wñ, owñ kpʼabuko̩lo̩-wñ."
2CH,9,13,"Uwoji o̩jamalia ki wʼo̩wo̩ So̩lo̩mo̩n o̩do̩ʼkate che o̩jamalia tale̩nt ulo̩gwa nyʼo̩gbo̩ me̩ta nyoke me̩fa,"
2CH,9,14,"manyʼe-kʼamagbagbata kpʼamany-aja ne̩ wa ge̩, manyʼo̩jamalia kpʼajifa kʼamonu Arabia du kpʼamigo̩bina ane̩ le̩ ko wa ñwu So̩lo̩mo̩n."
2CH,9,15,Onu So̩lo̩mo̩n la nʼo̩jamalia ku ma gwu kpe̩te̩ke̩ chʼugbe̩yo̩ o̩gwo̩ko̩; she̩ke̩l o̩jamalia ulo̩gwa i ne̩ chʼugbe̩yo̩ oka.
2CH,9,16,I la nʼo̩jamalia ku ma gwu kpe̩te̩ke̩ chʼo̩kpatabeli oli me̩fa; o̩jamalia she̩ke̩l oli me̩fa i ne̩ che o̩kpatabeliʼka. Oñ onu mʼe-le̩ ko jʼef unyi efoko Lebano̩n.
2CH,9,17,"Onu nʼenyi adagba chʼede lile, oñ i kʼo̩jamalia hiolo yamʼo̩."
2CH,9,18,"Ubo̩ ku ma te̩gu tʼoj ede le̩ chʼe̩fa. I nʼuke̩re̩no o̩jamalia ku ma ji mʼede̩ le̩, oñ i nʼugbo ku ma kʼo̩wo̩ no o̩wo̩ meji ugbo ugugu-wñ. Amidu meji la dago jo̩ ugbo ku ma kʼo̩wo̩ no o̩wo̩ mejeji le̩."
2CH,9,19,Oñ amidu me̩gweji dago jʼo̩wo̩ʼka kpʼo̩wo̩ ekeji oj ubo̩ me̩fe̩fa le̩; ma che e̩go̩-wñ oj ane̩ du n.
2CH,9,20,E̩wñ eku du ku So̩lo̩mo̩n la ne̩ ñmʼomi chʼo̩jamalia. E̩wñ eku du ki jʼunyi efoko Le̩bano̩n chʼo̩jamalia hiolo; ajifa wʼone̩ eju o̩kpanachi So̩lo̩mo̩n-i n.
2CH,9,21,"Todu o̩ko̩ o̩ko̩-onu anyi Tarshish, abuko̩lo̩ Huram alebʼo̩; onuʼka o̩do̩ me̩ta, onuʼka o̩do̩ me̩ta, o̩ko̩ o̩ko̩ Tarshish nʼo̩jamalia kpʼajifa kpʼenyi adagba kpʼame̩do̩ kpai ame̩we̩ kʼina-ma chʼuto̩ eju ku ma do̩ ko̩ piko̩k wa."
2CH,9,22,Oñ abe̩le̩ So̩lo̩mo̩n fʼamonu ane̩ile̩ du du ef e̩wñ anana kpʼibe.
2CH,9,23,"Tak amonu ane̩-ile̩ du wa tene eju So̩lo̩mo̩n, ku ma gbo̩ ibe kʼO̩jo̩ du tʼef e̩do̩-wñ."
2CH,9,24,"Oñ e̩ne̩ne̩ne̩ne̩-ma kʼe̩wñ ele-wñ wa, e̩wñ eku ajifa kpʼe̩wñ eku o̩jamalia kpʼe̩wñ o̩la kpʼido̩na ogu ku ma ko nyʼo̩la, kpʼe̩wñ ido̩ro̩ kpʼamanya kpʼamimiulu. I chenʼukpe̩ ku ma ko wa o̩do̩ da o̩do̩ da."
2CH,9,25,So̩lo̩mo̩n la nʼunyi icham nyʼo̩gwo̩ko̩ me̩le̩ todu amanya kpʼo̩kogu; amananya-wñ kʼi ko jʼewo ewo o̩kogu kpʼugbo onu Je̩rusale̩m la che icham nyʼo̩gwo̩ko̩ me̩gweji.
2CH,9,26,Oñ i nʼo̩da amonu du ku ma jo̩ akwo o̩lʼohimini Yufretis gbogbo wa ane̩ abo Filistia gbogbo wa alo̩me̩ ane̩ Ijipti.
2CH,9,27,Onu la je̩ ñw ajifa ki jo̩ Je̩rusale̩m dabe̩ne̩ kʼe̩yo̩go̩ okuta. I la je̩ ñw oli sida ki wewe jo̩ Je̩rusale̩m dabe̩ne̩ kʼoli sikamo̩r ki jʼite̩.
2CH,9,28,Oñ ma kʼamanya kwʼoj ane̩ Ijipti kpai kwʼoj ane̩ du wa ñwu So̩lo̩mo̩n.
2CH,9,29,"Oñ e̩wñ ki bo̩ ki So̩lo̩mo̩n che tʼe-ejodudu, tʼe-otitala, inabali-wñ jʼef o̩la ku Netan akache̩ ko̩, kpʼef ache̩ Ahija, e̩ne̩ Shailo̩n, kpʼef ane̩ ego kʼIdo agane̩ le̩ go ugbo o̩la Je̩ro̩boam, o̩ma Nebat le̩ n?"
2CH,9,30,So̩lo̩mo̩n la jʼonu abo Israe̩l chaka Je̩rusale̩m o̩do̩ o̩gbo̩ meji.
2CH,9,31,"Taku So̩lo̩mo̩n chʼolu manyʼamata-wñ, oñ ma mʼu du ji ef ewo Defid ata-wñ; taku Reho̩boam, o̩ma-wñ, jʼonu koji-wñ."
2CH,10,1,Oñ Reho̩boam le tu She̩ke̩m; todu abo Israe̩l du lewa She̩ke̩m ku ma mʼu du jʼonu.
2CH,10,2,"Oñ i lewatu e̩gba ku Je̩ro̩boam, o̩ma Nebat, gbʼo̩, (todu owñ dʼIjipti, ugbo kʼi ra nyi bʼeju So̩lo̩mo̩n onu te̩), Je̩ro̩boam mudabi kwʼojane̩ Ijipti wa."
2CH,10,3,"Oñ ma fʼonuche̩ kpe̩ adʼo wa; taku Je̩ro̩boam kpʼabo Israe̩l du lewa, oñ ma ko̩la ñwu Reho̩boam kakini,"
2CH,10,4,"Ata-we̩ je̩ ñw oli uno̩lo̩-wa ki bie̩ne̩: todule̩ fai, uwe̩ ki bo̩wo̩lo̩ ñw a ugbo uko̩lo̩ ata-we̩ ki bie̩ne̩ le̩, kʼe̩ bʼuwoji oli uno̩lo̩ kʼi du nʼuwa o̩lo̩ le̩, wane̩, tak awa arʼe̩."
2CH,10,5,"Tak i ka ñwu ma kakini, O̩jo̩ me̩ta taku me̩ mudabi wa. Oñ amone̩ le̩ kwʼo̩mo̩ le."
2CH,10,6,"Taku Reho̩boam, onu, fʼojuju nyi kpʼabogijo ku ma dago jʼo̩gba So̩lo̩mo̩n, ata-wñ, e̩gba kʼi ma ku ta n, i kakini, Ohi e̩wñ me̩ du ñwu mi, kʼu nadʼohi ñw amone̩-i?"
2CH,10,7,"Taku ma ka ñw u kakini, Iche̩wñ kʼe̩ mo̩la ñwu amone̩-i kʼe̩ nyo̩ ma eju, kʼe̩ la kʼo̩la e̩nyo̩ ñwu ma, e̩gbale̩ ma amud amadu-we̩ ogbegbele̩."
2CH,10,8,"I muda hi ohi kʼabogijo du ñw u tinyo̩, oñ i fʼojuju nyi kpʼabokolobia kʼowñ kpʼama gba nyʼo̩la-maku ma dago jʼo̩gba-wñ."
2CH,10,9,"I la ka ñwu ma kakini, Ohi e̩wñ ame̩ adu ñwu mi? kʼa dʼohi ñw amone̩ ku ma ko̩la ñwu mi-i, kakini, E̩ bʼuwoji oli uno̩lo̩ kʼata-we̩ du nʼuwa o̩lo̩ le̩ wane̩."
2CH,10,10,"Tak abokolobia kʼowñ kpʼama gba nyʼo̩la-ma ko̩la ñw u kakini, Abu kʼuwe̩ adu ohi ñw amone̩ ku ma ko̩la ñw e̩, kakini, Ata-we̩ je̩ ñw oli uno̩lo̩-wa woji, uwe̩ ki la bʼuwoji-wñ wane̩ ñw a; abu kʼuwe̩ aka ñwu ma de̩ kakini, O̩mo̩wo̩ ubi-mi jukpa tʼuta ata-mi le."
2CH,10,11,"Alu kʼata-mi dʼoli uno̩lo̩ ki woji chʼadu nʼume̩ oji, omi abu to̩ oli uno̩lo̩-me̩ ge̩! ata-mi nʼitali ko̩ me̩ o̩la, e-mi muda chʼamakpe!"
2CH,10,12,"Abe̩le̩ Je̩ro̩boam kpʼamone̩ le̩ du wʼugbo Reho̩boam o̩jo̩ e̩ke̩ta le̩, alu kʼonu ka ñwu ma kakini, O̩jo̩ me̩ta taku me̩ mudabi wa ugbo mi."
2CH,10,13,"Tak onu dʼohi o̩ko̩ o̩ko̩ ñwu ma; Reho̩boam, onu le̩, la hi ohi kʼabogijo du ñw u tinyo̩."
2CH,10,14,"I la ko̩la ñwu ma teju ohi kʼabokolobia le̩ du ñw u, kakini, Ata-mi je̩ ñw oli-uno̩lo̩-me̩ ki woji, omi la abu to̩; ata-mi nʼitali ko̩ me̩ o̩la; e-mi muda chʼamakpe!"
2CH,10,15,"Abe̩le̩ onu ko̩ enetirʼamone̩ le̩; todu O̩jo̩ che, todu ki Jihofa ki che teju o̩la-wʼñ kʼi ka lʼalu Ahija, e̩ne̩ Shailon le̩, ñwu Je̩ro̩boam o̩ma Nebat."
2CH,10,16,"Oñ abo Israe̩l du li ka kʼonu ko̩ enetirʼuma, tak amone̩ le̩ mʼohi du ñw onu kakini,"
2CH,10,17,"I muda chʼe-amone̩ Israe̩l ku ma gugu ewo ewo Juda, Reho̩boam jʼonu ma."
2CH,10,18,"Taku Reho̩boam, onu, fu Hado̩ram, kʼi nʼo̩da abo ku ma chʼuko̩lo̩ ire̩ kpuche̩; amo̩ma Israe̩l muda kʼokuta ro̩ dʼo, oñ i leku. Taku Reho̩boam, onu le̩, hika mute̩gu tʼef o̩kogu-wñ kʼi ra nyi Je̩rusale̩m."
2CH,10,19,Abe̩le̩ abo Israe̩l ko̩ abo unyi Defid gbogbo tʼeñini.
2CH,11,1,"Oñ e̩gba ku Reho̩boam lewa Je̩rusale̩m, i fʼabo unyi Juda kpai Be̩njamin do̩ jeju, one̩ ku ma chi chʼone̩ icham nyʼo̩gwo̩ko̩ o̩gbo̩ me̩la ku ma meju ogu, ku ma nyʼakogu bʼabo Israe̩l, ku ma dabi gba ojane̩ le̩ ñwu Reho̩boam."
2CH,11,2,"O̩la Jihofa muda wʼugbo She̩maya, e̩ne̩ O̩jo̩, kakini,"
2CH,11,3,"E̩ nako̩la ñwu Reho̩boam, o̩ma So̩lo̩mo̩n, onu Juda, kpʼabo Israe̩l du ku ma jo̩ Juda kpai Be̩njamin kakini,"
2CH,11,4,"Abu ku Jihofa ka de̩ kakini, Ame̩ ki te̩gu nyʼo̩mo̩ n, me̩ ki la jogu kpʼamo̩maye-me̩ n: e̩ne̩ne̩ne̩ne̩ ki mudabi tʼunyi-wñ; todu ugbo mi oñ e̩wñ-i kwo. Ma la netirʼo̩la Jihofa, oñ ma mudabi elo ku ma che ku ma lo akobo̩ Je̩ro̩boam le̩."
2CH,11,5,"Reho̩boam la kwogugu Je̩rusale̩m, oñ i fʼewo ewo ko̩ oj ane̩ Juda tode̩gba kʼamone̩ awa kʼogu bʼo̩."
2CH,11,6,"I fu Be̩tle̩he̩m kpʼEtam, kpai Te̩koa"
2CH,11,7,kpai Be̩t-zur kpai Shoko kpai Adulam
2CH,11,8,kpai Gat kpai Maresha kpai Zif
2CH,11,9,kpai Adoreim kpai Lakish kpai Azika
2CH,11,10,"kpai Zo̩ra kpʼAijalo̩n kpai He̩bro̩n, ki jʼoj ane̩ Juda kpai Be̩njamin ko̩. Ewo, ewo ki nʼaku, i che."
2CH,11,11,"I la che kʼewo ewo ki nʼaku le̩ ki nʼukpahiu, i la kʼame̩nuto̩gba jʼefu-wñ, i kʼuje̩wñ maja jʼo̩mo̩ kpʼekpo kpʼomi achiwebe̩te̩ma."
2CH,11,12,"Oñ ef ewo ewo du i kʼu-gbe̩yo̩ kpʼo̩kwo̩ jo̩, i la che ku ma gbiti tabale. Owñ la ne̩ Juda kpai Be̩njamin."
2CH,11,13,"Tak amatama kpʼabo Lifai ku ma jʼoj ane̩ Israe̩l ugbo du, ke̩che̩ wʼugbo-wñ kwʼugbo du kʼalo̩me̩-ma kade."
2CH,11,14,"Todu abo Lifai tʼadogbe, adogbe-ma no̩ kpʼane̩ ku ma ne̩, oñ ma lewa Juda kpai Je̩rusale̩m: todu Je̩ro̩-boam kpʼamo̩ma-wñ hiʼuma tinyo̩, kʼama ki we echuko̩lo̩ ugugu atama ñwu Jihofa;"
2CH,11,15,"tak i chi amatama ñw o̩la-wñ todu otete otete ki gbo̩gba, kpai tod ode ikpakachi kpai tod amo̩mokuno̩ kʼi che le̩."
2CH,11,16,"Abo ku ma dʼe̩do̩ tʼatene Jihofa, O̩jo̩ e-Israe̩l, kwʼef o̩lo̩pu o̩lo̩pu Israe̩l du atʼuma ubi wa Je̩rusale̩m ku ma che iche̩bo̩ ñwu Jihofa, O̩jo̩ amata-ma."
2CH,11,17,"Abe̩le̩ ma dʼugbiti ñw ojane̩ Juda, oñ ma je̩ ñwu Reho̩boam, o̩ma So̩lo̩mo̩n, kʼi nʼukpahiu gbogbo o̩do̩ me̩ta; todu ma le o̩na Defid kpai So̩lo̩mo̩n gbogbo o̩do̩ me̩ta."
2CH,11,18,"Reho̩boam la fʼo̩ya ne, owñ che Me̩halat, o̩ma Je̩rimot, o̩ma Defid e-e̩ne̩ke̩le̩; iye-wñ che Abiheil o̩ma E̩liyab kʼi chʼo̩ma Je̩si."
2CH,11,19,I la fʼamo̩me̩ne̩ke̩le̩ bi ñw u; Jiush kpai Shamaraya kpai Zeham.
2CH,11,20,"Ubi-wñ i ne̩ Maaka, o̩ma Absalo̩m; oñ i fʼAbaija kpʼAteai kpai Zaiza kpai She̩lomit, bi ñw u."
2CH,11,21,"Reho̩boam la fe̩do̩ Maaka, o̩ma Absalo̩m, tʼamo̩ya-wñ kpʼamabadu-wñ du le. Todu i nʼo̩ya me̩gwe̩jo̩ kpʼabadu o̩gbo̩ me̩ta, i la fʼamo̩ma e̩ne̩ke̩le̩ ogu nyoke me̩jo̩ kpai amo̩ma onobule̩ o̩gbo̩ me̩ta bi."
2CH,11,22,"Taku Reho̩boam fʼAbaija, o̩ma Maaka, chi kʼi chʼoji, kʼi chʼe̩nuto̩gba ef amo̩maye-wñ; todu ibe dʼef uwñ kʼi adʼu jʼonu."
2CH,11,23,"I la fʼe̩wñ che ibe ibe, oñ i mʼamo̩ma-wñ e̩ne̩ke̩le̩ du ko kpatuka rʼugbo du oj ane̩ Juda kpai Be̩njamin, ugbo ewo du ki nʼaku; i la kʼuje̩wñ ñwu ma e̩kute̩. I ño̩ tene o̩ya wewe ñwu ma."
2CH,12,1,"Oñ i lewatʼe̩gba kʼo̩fe̩ ojane̩ Reho̩boam lonyane̩, kʼi la fʼukpahiu ne̩, i hi uko̩-o̩la Jihofa tinyo̩, abo Israe̩l du la manyʼu."
2CH,12,2,"Oñ i lewatʼo̩do̩ e̩ke̩lu ku Reho̩boam jʼonu oñ Shishak, onu Ijipti, mute̩gu wa akobo̩ Je̩rusale̩m, todabu ku ma fʼada Jihofa je̩."
2CH,12,3,"I nʼo̩kogu icham nyʼulo̩ko̩, kpai amananya icham nyʼo̩gwo̩ko̩ o̩gbo̩ me̩ta. Amone̩ ku ma lebʼo̩ kwʼIjipti wa nʼaluka n: Amilibia, kpʼAmisuki kpʼabo Itio̩pia."
2CH,12,4,Oñ i fʼewo ewo ki nʼaku oj ane̩ Juda du gbogbo tak i lewa Je̩rusale̩m.
2CH,12,5,"Taki She̩maya, akache̩, lewʼugbo Reho̩boam kpai amagboji Juda ku ma kʼo̩la-ma wa jeju Je̩rusale̩m todu Shishak, oñ i ka ñwu ma kakini, Abu ki Jihofa ka de̩ kakini, Ame̩ hi umi tinyo̩ me̩, todule̩ u ño̩ tʼume̩ no̩ jʼef o̩wo̩ Shishak."
2CH,12,6,"Tak amagboji Israe̩l manyʼonu hi o̩la-ma wane̩; oñ ama kakini, Jihofa chʼo̩kpakpa."
2CH,12,7,"Tak e̩gba ku Jihofa li ka ku ma hi o̩la-ma wane̩, o̩la Jihofa wʼugbo She̩maya kakini, Ma fʼo̩la-ma hi wane̩ me̩: nakpʼama fo̩ n, nabʼo̩wo̩ lo̩ ñwu ma re ta, uke̩do̩fulu-mi la adafo bi Je̩rusale̩m ma lʼo̩wo̩ Shishak-i n."
2CH,12,8,"Ma muda achʼamadu-wñ kʼama ki ma alu kʼe̩wñ eche ñwu mi de̩, kpʼalu kʼe̩wñ eche ñw abo ojane̩ ojane̩ ki bo̩ de̩."
2CH,12,9,"Abe̩le̩ Shishak, onu Ijipti, mute̩gu wa kobo̩ Je̩rusale̩m oñ i mʼe̩wñ akoko unyi Jihofa ko, kpʼe̩wñ akoko unyi onu; i mʼu ko chaka. I ño̩ mʼugbe̩yo̩ o̩jamalia ku So̩lo̩mo̩n che le̩ ko le ge̩."
2CH,12,10,"Taku Reho̩boam onu fʼugbe̩yo̩ ebije ikpa che koji, oñ i mʼu ko nyʼagboji abide o̩wo̩, owñ chʼabo ku ma de alo̩na unyi onu."
2CH,12,11,"Abe̩le̩ e̩gba du kʼonu mugudu tʼef unyi Jihofa, abide le̩ lewa kʼo; taku ma mʼu ko dabiwa unyi abide le̩."
2CH,12,12,"Oñ e̩gba kʼi hi o̩la-wñ wane̩, uwe̩do̩ Jihofa murida bʼo̩ te̩, kʼi we ekpʼo̩ bie̩ hioko; e̩wñ ki nyo̩ lañe̩ jo̩ Juda ta."
2CH,12,13,"Abe̩le̩ Reho̩boam onu dʼugbiti ñw o̩la-wñ Je̩rusale̩m oñ i fʼo̩fe̩-wñ je̩ alo waa. Todu o̩do̩ Reho̩boam chʼo̩gbo̩-meji nyokeʼka e̩gba kʼi chane̩ ejʼonu; i la jʼonu Je̩rusale̩m o̩do̩ me̩gwebie, owñ chʼewo ki Jihofa du kwef o̩lo̩pu o̩lo̩pu Israe̩l chaka, todu kʼi dʼodu-wñ tʼo̩mo̩. Odu iye-wñ la ko̩ Neama e̩ne̩ Amo̩n."
2CH,12,14,"I la fʼe̩wñ ki bie̩ne̩ che, ukpe̩ kʼi ma dʼe̩do̩-wñ te̩ atene Jihofa n."
2CH,12,15,"Oñ e̩wñ ku Reho̩boam che, tʼe-ejodudu tʼe-otitala, inabali-wñ che̩ko̩ rʼef o̩la She̩maya, akache̩, kpʼe-Ido agane̩ le̩, alu ku ma fʼo̩gba o̩gba-wñ ko̩ tʼo̩ le̩ n? Ogu la dʼagbagba Reho̩boam kpai Je̩ro̩boam o̩ko̩ko̩lo̩."
2CH,12,16,"Taku Reho̩boam chʼolu manyʼamata-wñ, oñ ma mʼu du ji ef ewo Defid. Tak Abaija, o̩ma-wñ, jʼonu koji-wñ."
2CH,13,1,"O̩do̩ e̩ke̩gwe̩jo̩ ku Je̩ro̩boam jʼonu, Abaija chane̩ ejʼonu Juda."
2CH,13,2,"I jʼonu Je̩rusale̩m o̩do̩ me̩ta. Odu iye-wñ la ko̩ Maikaya, o̩ma Uriel e-Gibea. Ogu ño̩ dʼagbagba Abaija kpai Je̩ro̩boam ge̩."
2CH,13,3,"Oñ Abaija kʼabogu ku ma chʼamagbiti wa aja, ma chʼone̩ icham nyʼo̩gwo̩ko̩ ugbo uloko ku ma chi. Taku Je̩ro̩boam chʼaboke̩le̩ icham nyʼo̩gwo̩ko̩ ugbo icham ku ma chʼamagbiti ku ma nʼuwohi tala jo̩ kʼi ko bʼo̩."
2CH,13,4,"Taku Abaija kwodago oj uwo Ze̩mareim, kʼi dʼoj ane̩ uwo Ifraim, oñ i kakini, Gbʼo̩la-mi, O Je̩ro̩boam kpʼabo Israe̩l chaka!"
2CH,13,5,"I dukpe̩ kʼame̩ ma ka ku Jihofa, O̩jo̩ Israe̩l, mʼo̩da ojane̩ Israe̩l du ñwu Defid ogbegbele̩ n? I chʼalo e-omu owñ kpe̩ kpʼowñ kpʼamo̩ma-wñ n?"
2CH,13,6,"I chaka dʼabe̩le̩, Je̩ro̩boam o̩ma Nebat, adu So̩lo̩mo̩n o̩ma Defid, kwane̩, oñ i fʼe̩re̩ ubi ro̩ ñw odu-wñ."
2CH,13,7,"Ame̩ne̩fule̩fu ku ma chʼamo̩ma ebili la kʼo̩la-ma wa jʼugbo-wñ oñ ma dʼugbiti ñw o̩la-ma akobo̩ Reho̩boam o̩ma So̩lo̩mo̩n, e̩gba ku Reho̩boam chʼimo̩to̩ kʼe̩do̩-wñ ma gbo n, kʼi ma bʼuma jo̩ ta n."
2CH,13,8,Fai taku me̩ nʼibe ka kʼame̩ bʼo̩da ojane̩ Jihofa kʼi dʼef o̩wo̩ amo̩ma Defid jo̩; me̩ la chʼo̩wo̩ one̩ otemeje; amo̩mokuno̩ o̩jamalia ku Je̩ro̩boam che ku ma chʼamo̩jo̩ ñwu me̩ le̩ jʼugbo me̩.
2CH,13,9,"Ame̩ fʼamatama Jihofa ku ma chʼamo̩ma Aro̩n kpʼabo Lifai ne dufu me̩ n? Oñ me̩ fʼamatama che ñw o̩la-me̩ alu kʼabo ane̩ omune̩ omune̩ ache n? Abe̩le̩ e̩ne̩ du kʼi nʼo̩mo̩kokuno̩ kpʼamokolo mebie wa kʼi ko nyʼo̩wo̩ e̩ko, mak i mud atama ñw e̩wñ ki ma chʼamo̩jo̩ n."
2CH,13,10,"I muda chʼe-wa, Jihofa chʼO̩jo̩-wa, awa la hiʼu tinyo̩ n; amatama ku ma ache e̩wñ ñwu Jihofa, chʼamo̩ma Aro̩n, abo Lifai la jʼef uko̩lo̩ e-ma:"
2CH,13,11,"ma la gu e̩wñ iche̩bo̩ e̩gujo kpai otulale ki rinyo̩ jo̩ ñwu Jihofa odudu kpʼane̩ o̩jo̩ du; akala e-eju le̩ ño̩ che̩te̩ru jʼoj itebulu ki de̩ hiolo le̩, kpʼakete o̩jamalia manyʼagege-wñ, ku ma dʼuna tʼo̩ ane̩ ane̩: todu awa ade e̩wñ ki Jihofa O̩jo̩-wa ñwa ñw a. Ame̩ muda hiʼu tinyo̩."
2CH,13,12,"Me̩ la go, O̩jo̩ dʼugbo wa, kʼi chʼoji-wa manyʼamatama-wñ ku ma nʼo̩kakachi e-e̩wñ achigili kʼi aka taa le̩ ku ma fa rʼume̩ oji. O amo̩ma Israe̩l, ame̩ ki kogu bo̩ Jihofa, O̩jo̩ amata-me̩ n; todu i ara ñwu me̩ n."
2CH,13,13,"Je̩ro̩boam muda je̩ ñwu ma kpala lʼejubi-ma: abe̩le̩ ama jʼo̩gba abo Juda, oñ abo ku ma kpala maja jʼej ubi-ma."
2CH,13,14,"Tak e̩gba kʼabo Juda gʼej ubi, go, ogu dʼo̩gba-ma, i laño̩ dʼubi-ma ge̩. Taku ma raku do̩ Jihofa, oñ amatama nʼo̩kakachi afa."
2CH,13,15,"Tak aboke̩le̩ Juda fʼogu kpa; oñ abu kʼaboke̩le̩ Juda nakpogu, i lewatu, O̩jo̩ fu Je̩ro̩boam kpʼabo Israe̩l chaka gwoda o̩gba Abaija kpʼabo Juda."
2CH,13,16,Tak amo̩ma Israe̩l ra rʼo̩gba abo Juda; oñ O̩jo̩ mʼuma ko nyʼuma o̩wo̩.
2CH,13,17,Tak Abaija kpʼabo-wñ nʼuku lile kpa ma; oñ abo Israe̩l ku ma chi le̩ ku ma wane̩ aku o̩mo̩ chʼone̩ icham nyʼo̩gwo̩ko̩ ugbo oli me̩gwa.
2CH,13,18,"Abe̩le̩ ma fʼamo̩ma Israe̩l chʼukata iko e-le̩, oñ amo̩ma Juda fʼuma du todabu ku ma chubiyo̩ Jihofa, O̩jo̩ amata-ma."
2CH,13,19,"Oñ Abaija rano Je̩roboam; i la mʼewo ewo gba bʼo̩ o̩wo̩ te̩, Be̩te̩l manyʼadogbe-wñ kpai Je̩shena manyʼadogbe-wñ kpʼIfro̩n manyʼadogbe-wñ."
2CH,13,20,"Ukpahiu Je̩ro̩boam laño̩ dabi tiko iko Abaija ge̩ n. Jihofa la fu gwoda, oñ i leku."
2CH,13,21,"Abaija muda gbiti nyʼo̩gba alo. Oñ i fʼamo̩ya me̩gwe̩le̩ ne̩ ñw o̩la-wñ. I la fʼamo̩ma e̩ne̩ke̩le̩ ogu nyoke meji, kpʼamo̩ma onobule̩ me̩-gwe̩fa bi."
2CH,13,22,"E̩wñ ki bo̩ kʼAbaija che, kpʼalu kʼi le, kpʼo̩la kʼi ka, ma ko̩ rʼef o̩takada inabali Ido akache̩ le̩."
2CH,14,1,"Tak Abaija chʼolu manyʼamata-wñ, oñ ma mʼu du ji ef ewo Defid. Tak Esa, o̩ma-wñ, jʼonu koji-wñ. Iko-wñ ane̩ le̩ nʼuñmi o̩do̩ me̩gwa."
2CH,14,2,"Esa la che e̩wñ kʼi nyo̩ kpʼe̩wñ o̩kpakpa eju Jihofa, O̩jo̩-wñ."
2CH,14,3,"I la mʼubo̩ iche̩bo̩ abononojo kpʼotete otete ko rinyo̩, oñ i mʼumanede e-okuta kpo̩fo̩, i fʼujo̩ oli Ashe̩ra lo̩wane̩,"
2CH,14,4,"oñ i ñwa ñw abo Juda ku ma tene Jihofa, O̩jo̩ amata-ma, ku ma la che teju uko̩-o̩la-wñ kpʼuko̩ kʼi te̩ ñwu ma."
2CH,14,5,I ño̩ mʼotete otete kpʼojibo ojibo olu ko kwʼef ewo ewo Juda. Ojane̩ le̩ la fʼuñmi ne̩ o̩gba-wñ.
2CH,14,6,"Oñ i fʼewo ewo ki nʼaku ko̩ oj ane̩ Juda; todu ane̩ le̩ fʼuñmi ne̩. Ogu du la de̩ ñw u o̩do̩ o̩do̩ kʼa ka le̩ n, todabu ku Jihofa mʼuñmi du ñw u."
2CH,14,7,"Tak i ka ñw abo Juda kakini, A ki fʼewo ewo-i ko̩, kʼa fʼaku bunyʼu daka kpʼo̩do̩go̩ o̩do̩go̩ kpʼalaku kpʼugbo̩lo̩ oli, abu kʼane̩ te̩ o̩gba wa-i ukpe̩ kʼa tene Jihofa O̩jo̩-wa; a tene wñ, oñ i mʼuñmi du ñw a ugbo tʼugbo du. Abe̩le ma fu ko̩, oñ i ra ñwu ma."
2CH,14,8,"Esa la chenʼabogu icham nyʼo̩gwo̩ko̩ oli me̩fa ku ma nʼo̩kpata-beli kpʼo̩kwo̩, ku ma kwʼoj ane̩ Juda; abo ku ma kwʼoj ane̩ Be̩njamin, ku ma nʼugbe̩yo̩ ku ma tʼo̩fa chʼone̩ icham nyʼo̩gwo̩ko̩ ugbo oli me̩lu nyʼo̩gue̩gwa abo-i chaka chʼamagbiti ki nʼuwohi."
2CH,14,9,"Taku Zira, e̩ne̩ Itiopia, nʼabogu icham nyʼo̩gwo̩ko̩ ugbo icham nyʼo̩gwo̩ko̩ kpʼo̩kogu oli me̩fa dufu wa akobʼo̩. Oñ i lewa Maresha."
2CH,14,10,"Tak Esa dufu aledʼo, oñ ma kʼabogu dojo̩ ef o̩go̩ Ze̩fata Maresha."
2CH,14,11,"Esa kwado̩ Jihofa, O̩jo̩-wñ, oñ i kakini, Jihofa, i nʼe̩ne̩ du kʼi dabʼuwe̩ kʼi ate̩ko agbagba amagbiti kpʼamegbo n: te̩ko wa, O Jihofa, O̩jo̩-wa; todu a chubiyʼ uwe̩, ef odu e-we̩ oñ a wa kʼa kobʼo̩wo̩ one̩-i. O Jihofa, uwe̩ chʼO̩jo̩-wa; e̩ ki je̩ ñw one̩ fʼe̩ du n;"
2CH,14,12,abe̩le̩ Jihofa fʼabo Itiopia gwoda o̩gba Esa kpʼo̩gba abo Juda; tak abo Itiopia ra.
2CH,14,13,Tak Esa kpʼamone̩ ku ma jʼugbo-wñ rano ma gbogbo wa Guar; oñ abo Itiopia wane̩ gbogbo tak e̩ne̩ du efu ma ma bo̩ deju ge̩ n; todu ma chʼe̩kpo̩-fo̩ te̩ o̩gba Jihofa kpʼo̩gba abogu-wñ; ane̩ kʼogu je̩ ku ma ko kwʼo̩mo̩ tabale.
2CH,14,14,Taku ma fʼewo ewo du ki jo̩ le Girar daka gwoda; todu ailo Jihofa lewa bʼuma ma. Ma la mʼewo ewo le̩ ane̩ ño̩ hiele̩; todu ane̩ kʼogu aje̩ ki jʼef ewo ewo le̩ che nana.
2CH,14,15,"Ma ño̩ fʼunyabo unyabo abo ku ma nʼame̩wñ ukpa gwoda, ma la kʼame̩wño̩re̩ egini kwʼo̩mo̩ e̩kute̩, kpʼaminyakulumi, taku ma mudabi wa Je̩rusale̩m."
2CH,15,1,"Tak Afu O̩jo̩ lewa bʼAzaraya, o̩ma Ode̩d, ma;"
2CH,15,2,"oñ i dufu aledo Esa. I ka ñw u kakini, Me̩ gbʼo̩la-mi, Esa kpʼabo Juda kpʼabo Be̩njamin chaka: Jihofa dʼugbo me̩ abu ku me̩ jʼugbo-wñ; i la che̩wñ kʼame̩ tene owñ, i aje̩ ñwu me̩ liʼu: i muda che̩wñ kʼame̩ hiʼu tinyo̩ owñ ahiʼume̩ tinyo̩."
2CH,15,3,"Iko kʼabo Israe̩l ma nʼO̩jo̩ ochochi n, kpʼiko ku ma ma nʼatama kʼi ako̩ ma n, ku ma ma nʼuko̩-o̩la n te̩ jiji,"
2CH,15,4,"ama e̩gba ku ma jʼef o̩bata ma rida abo̩ Jihofa, O̩jo̩ Israe̩l, ma la tene owñ oñ ma fʼu li."
2CH,15,5,"Iko kʼa ka le̩ i nʼuñmi ñw e̩ne̩ kʼi dufu n, e̩ne̩ ki gudu wa la ne̩ n; uchobi inaina bʼabo ku ma dodo oj ane̩ ane̩ ugbo du ma."
2CH,15,6,"Ma fʼabo uche̩ ichiʼka kpo̩fo̩ rʼabo uche̩ ichi omune̩, ewo laño̩ kpo̩fo̩ rʼewo omune̩; todu O̩jo̩ nʼo̩pe̩cha ojoji ojoji du fʼuma kpo̩fo̩."
2CH,15,7,"Ame̩ ki muda fʼeju gbiti, o̩wo̩-me̩ ki lo̩ n; todu uko̩lo̩-me̩ chenʼuro̩me̩."
2CH,15,8,"Tak e̩gba kʼEsa gbʼo̩la-i, kpʼache̩ ku Ode̩d akache̩ ka le̩, i fʼe̩do̩ ne̩, oñ i mʼe̩wñ ihie̩ne̩ ko bʼoj ane̩ Juda kpai Be̩njamin du te̩, kpai kwʼef ewo, ewo kʼi gba oj ane̩ uwo Ifraim; i la fʼubo̩ iche̩bo̩ kʼi dʼo̩gba agbaru Jihofa le̩ ñwo̩che etito̩."
2CH,15,9,"Tak i kʼabo Juda kpʼabo Be̩njamin chaka kpʼabo ku ma ge̩ne̩ efu ma jeju, manyʼabo Ifraim kpʼabo Manasa kpʼabo Simeo̩n: todu abo ku ma kʼo̩la-ma kwʼef abo Israe̩l ku ma wʼef o̩wo̩-wñ e̩gba ku ma li ka ku Jihofa, O̩jo̩-wñ, dʼugbo-wñ, chʼe̩kute̩."
2CH,15,10,Abe̩le̩ ma kʼo̩la-ma jeju jo̩ Je̩rusale̩m ochu e̩ke̩ta o̩do̩ e̩ke̩gwe̩lu kʼEsa jʼonu.
2CH,15,11,Oñ ma fʼamokuno̩ ogume̩lu chʼicham kpai ame̩wño̩re̩ egini icham nyʼo̩gwo̩ko̩ mebie ko kwʼef e̩wñ kʼogu je̩ le̩ kpa ñwu Jihofa o̩jo̩ le̩.
2CH,15,12,"Taku ma fʼalu jo̩ oñ ma kpalo ka ku ma anʼe̩do̩-ma kpʼonugo-ma chaka atene Jihofa O̩jo̩ amata-ma,"
2CH,15,13,"taku ma akpa e̩ne̩ du kʼi ko̩ etene Jihofa, O̩jo̩ Israe̩l, dagba i nya, dagba i nana, dagba i chʼe̩ne̩ke̩le̩, dagba i chʼonobule̩."
2CH,15,14,"Taku ma dʼomu dago ago̩ Jihofa, ma nʼo̩ga achi, ma nʼo̩kakachi afa kpai ibijila."
2CH,15,15,"Tak abo Juda du yo̩ ego ku ma go le̩; todabu kʼe̩do̩-ma chaka tʼego ku ma go̩ le̩, oñ ma tene owñ kpʼe̩do̩-ma chaka. Ma fʼowñ li, taku Jihofa dʼuñmi ñwu ma ale ma daka."
2CH,15,16,"I ño̩ du Maaka, iye Esa onu le̩, tane̩ bʼugugu iye onu te̩, todabu kʼi fʼojibo ihie̩ne̩ che todu Ashe̩ra; Esa la fʼojibo-wñ le̩ lo̩ wane̩, i fʼu kwu ebutu, tak i fʼu gujo ef o̩go̩ Kidro̩n."
2CH,15,17,Ma muda kʼotete otete rinyo̩ bʼoj ane̩ Israe̩l te̩ n; i chaka dʼabe̩le̩ e̩do̩ Esa mufu o̩jo̩ udeju-wñ chaka.
2CH,15,18,"Oñ i mʼe̩wñ kʼata-wñ che ki fo̩ le̩ ko wʼef unyi O̩jo̩, kpʼe-kʼowñ onugo che ki fo̩, owñ chʼajifa kpʼo̩jamalia kpʼe̩wñ eku."
2CH,15,19,Ogu la ño̩ de̩ ge̩ n gbogbo tak Esa fʼo̩fe̩-wñ je̩ o̩do̩ ogue̩gwa nyʼoke me̩lu.
2CH,16,1,"O̩do̩ ogue̩gwa nyoke me̩fa kʼEsa jʼonu, Beasha, onu Israe̩l, mute̩gu wa akobo̩ Juda, oñ i fu Rama ko̩, kʼi we eje̩ ñw e̩ne̩ du dufu abe̩k egudu nyʼugbo Esa onu Juda."
2CH,16,2,"Tak Esa mʼajifa kpʼo̩jamalia ko kwef e̩wñ akoko unyi O̩jo̩ kpʼe-unyi onu, oñ i kʼo kpuche̩ ru Be̩n-hedad onu Siria, kʼi gugu Damaskus, kakini,"
2CH,16,3,"Omi kpʼuwe̩ fʼalu jo̩ alu kʼata-mi kpʼata-we̩ jʼalu: go, u mʼajifa kpʼo̩jamalia ko kpuche̩ rʼuwe̩ le̩; lo, kʼe̩ fʼalo-we̩ kpai Beasha, onu Israe̩l, bie̩, todu kʼi kwo bʼumi oji te̩."
2CH,16,4,"Taku Be̩n-hedad netiru Esa onu, oñ i fʼamagboji abogu-wñ kpe̩ nyʼakʼogu bʼewo ewo Israe̩l; ma la fʼIjo̩n kpai Dan kpai Ebe̩l-meim gwoda, kpʼewo Naftali du ugbo kʼaka jo̩."
2CH,16,5,"Oñ i lewatu e̩gba ku Beasha gbʼinabali-wñ, i tu Rama eko̩ no̩, i la mʼo̩wo̩ du nʼuko̩lo̩-wñ."
2CH,16,6,"Tak Esa, onu, mʼabo Juda chaka ko; taku ma mʼokuta Rama, kpʼigbo oli-wñ ku Beasha ne̩ kʼo̩ le̩ ko kwʼo̩mo̩. Oñ i mʼe-le̩ ko ko̩ Geba kpai Mizpa."
2CH,16,7,"Iko le̩ Hane̩ni, agane̩ le̩ wʼugbo Esa, onu Juda, oñ i ka ñw u kakini, Todabu kʼe̩ chubiyo̩ onu Siria kʼe̩ ma la chubiyo̩ Jihofa O̩jo̩-we̩ n, todule̩ oñ abogu onu Siria fʼuwe̩ o̩wo̩-i."
2CH,16,8,Abo Itiopia kpʼabo Libia chʼabogu wewe n? O̩kogu-ma kpʼamananya-ma la wewe tabale n? Oñ ukpe̩ kʼe̩ la chubiyo̩ Jihofa i mʼuma ko nyʼuwe̩ o̩wo̩.
2CH,16,9,"Todu eju Jihofa ale tʼemi tʼemi ugbo du ile̩-i, kʼi adʼo̩la-wñ dufu chʼagbiti tod abo kʼe̩do̩-ma fe̩ rʼu. E̩ fʼe̩wñ idada che ef e-i me̩; todu akwʼe̩gba-i uwe̩ adʼef ogu eja."
2CH,16,10,"O̩la agane̩ le̩ bi Esa eju, oñ i mʼu du tʼef unyi-uga; todu e̩do̩-wñ kpa ololo noji e̩wñ-i. Tak Esa fʼamone̩ iche̩ka te̩-mane̩ iko le̩."
2CH,16,11,"E̩ la go, e̩wñ kʼEsa che tʼe-ejodudu tʼe-otitala, go inabali-wñ che̩ko̩ ef o̩takada amonu Juda kpʼIsrae̩l."
2CH,16,12,"Oñ o̩do̩ ogue̩gwa nyoke me̩la kʼEsa jʼonu o̩ga fʼe̩re̩-wñ mu, o̩ga-wñ la bie̩ne̩ alo waa, i chaka chʼef oga-wñ le̩ i tene Jihofa n, chai amobochi."
2CH,16,13,"Tak Esa cholu manyʼamata-wñ, oñ i leku o̩do̩ o̩gbo̩ meji nyokeʼka kʼi jʼonu."
2CH,16,14,"Taku ma mʼu du ji ef oji-wñ onugo, owñ chʼe-kʼi da ñw o̩la-wñ ewo Defid; ma la mʼu du dachi oj ate̩ kʼe̩wñ e̩kpo e̩rinyo̩ che̩ko̩ ñw u, owñ chʼe̩wñ ojoji ojoji kʼabo ku ma chʼoka otulale che. Ma la fʼuna lile lile ko tod uwñ."
2CH,17,1,"Taku Jiho̩shafat, o̩ma-wñ, jʼonu koji-wñ. Oñ i dʼugbiti ñw o̩la-wñ kʼi kobo̩ Israe̩l."
2CH,17,2,"I kʼabogu jʼewo Juda du ki nʼaku, i laño̩ mʼabo ide kojo̩ oj ane̩ Juda, kpʼewo ewo Ifraim e-kʼEsa ata-wñ du le̩."
2CH,17,3,"Jihofa la dʼugbo Jiho̩shafat, todabu kʼi lule̩ o̩na o̩na ki Defid ata-wñ le e̩gba ejodudu le̩, i la nyʼugbo amiBeal atene n."
2CH,17,4,"I muda tene ugbo O̩jo̩ e-ata-wñ, oñ i lule̩ teju uko̩ uko̩ kʼi te̩, i la likpa e̩wñ kʼabo Israe̩l jʼache n."
2CH,17,5,"Oñ Jihofa fʼo̩fe̩ ojane̩ le̩ lonyane̩ ef o̩wo̩-wñ. Abo Juda chaka la kʼe̩wñ ele wa ñwu Jiho̩shafat, oñ i fʼe̩wñ anana kpʼojima ne̩ ololo."
2CH,17,6,I la fʼe̩do̩ ne̩ lʼo̩na o̩na Jihofa; i ño̩ mʼotete otete kpai ujo̩ ujo̩ Ashe̩ra ko bʼane̩ Juda te̩.
2CH,17,7,Tak o̩do̩ e̩ke̩ta kʼi jʼonu i fʼamagboji-wñ Be̩nhe̩il kpʼObadaya kpai Ze̩karaya kpai Netane̩l kpai Maikaya kpuche̩ nyʼako̩ amone̩ e̩wñ ewo ewo Juda;
2CH,17,8,"abo Lifai laño̩ manyʼuma, owñ che She̩maya kpai Ne̩tanaya kpai Ze̩badaya kpai Asahe̩l kpai She̩maira-mo̩t kpai Je̩ho̩natan kpai Adonija kpai Tobaija kpai To̩bado̩naija ku ma chʼabo Lifai le̩. Abo ku ma manyʼuma o̩la la che E̩lishama kpai Jiho̩ram, ku ma chʼamatama."
2CH,17,9,"Oñ ma ko̩ one̩ e̩wñ Juda, ma la nʼo̩takada uko̩-o̩la Jihofa ugbo ma: oñ ma tale ugbo du ewo ewo Juda, akʼone̩ o̩la ef amone̩ le̩."
2CH,17,10,"Tak ailo Jihofa bʼojane̩ ojane̩ du ki le Juda daka ma, todule̩ ma kʼogu bo̩ Jiho̩shafat-i n."
2CH,17,11,"Abo Filistia iche̩kibo̩ la kʼe̩wñ ele wa ñwu Jiho̩shafat, kpʼajifa ku ma rʼire̩ ñw u: abo Arabia la kʼame̩wño̩re̩ egini wa ñw u, amokolo che icham nyʼo̩gwo̩ko̩ mebie nyʼo̩gume̩lu chʼicham oji kpai amobuko̩ icham nyʼo̩gwo̩ko̩ mebie nyʼogume̩lu chʼicham oji."
2CH,17,12,Jiho̩shafat la nana nyo̩gba ololo waa. Tak i fʼunyi unyi ku ma bʼaku nyʼu ko̩ ojane̩ Juda kpʼewo ewo ugbo ku ma akʼidujo̩.
2CH,17,13,"I la nʼidu nana ewo ewo Juda kpʼabogu ku ma chʼamagbiti ku ma wohi ma, ku ma jo̩ Je̩rusale̩m."
2CH,17,14,"Oñ alu ku ma kʼuma aluka unyi unyi amata-ma de̩: e-Juda chʼamagboji one̩ icham nyʼo̩gwo̩ko̩, icham nyʼo̩gwo̩ko̩: Adna chʼagboji, amagbiti ku ma wohi ma ku ma jʼugbo-wñ che icham nyʼo̩gwo̩ko̩ oli me̩fa;"
2CH,17,15,"e̩ne̩ kʼi la ro̩nʼo-wñ che Jiho̩henan kʼi chʼagboji, one̩ icham nyʼo̩gwo̩ko̩ ugbo oli me̩lu nyʼogwe̩gwa la jʼugbo-wñ;"
2CH,17,16,"e̩ne̩ kʼi la ro̩nʼowñ la che Amasaya, o̩ma Zikri, e-kʼi gʼedo̩la-wñ adʼo̩la-wñ ñwu Jihofa; amagbiti ku ma wohi ma ku ma jʼugbo-wñ la che one̩ icham nyʼo̩gwo̩ko̩ ugbo o̩gwo̩ko̩."
2CH,17,17,E-Be̩njamin la de̩: Eli-ada kʼi chʼagbiti kʼi nʼuwohi; abo ku ma nʼo̩o̩do kpʼugbe̩yo̩ ku ma jʼugbo-wñ la chʼone̩ icham nyʼo̩gwo̩ko̩ ugbo o̩gwo̩ko̩;
2CH,17,18,Je̩hozabad la ro̩nʼowñ oñ one̩ icham nyʼo̩gwo̩ko̩ o̩gbo̩ me̩la kʼo̩la-ma la che̩mu ñw ogu la jʼugbo-wñ.
2CH,17,19,"Abo̩ le̩ chʼabo ku ma jʼanede alu onu, manyʼabo kʼonu ko ma jo̩ ewo ewo ki nʼaku ugbo du oj ane̩ Juda."
2CH,18,1,Oñ Jiho̩shafat nʼe̩wñ anana kpʼojima e̩kute̩; oñ i le teke fʼalu de̩ kpʼEhab ugbo o̩la o̩ya.
2CH,18,2,"Abu kʼi jʼo̩do̩ pe̩ tak i gwo̩ru nyi Samaria ugbo Ehab. Oñ Ehab fʼame̩wño̩re̩ egini kpʼamokuno̩ kpa ñw u ololo ololo, kpai todu amone̩ ku ma jʼugbo-wñ, oñ i gbo̩ ibe kʼi lebʼo̩ nyi Ramo̩t-gile̩ad."
2CH,18,3,"Ehab, onu Israe̩l, la ka ñwu Jiho̩shafat, onu Juda kakini, Uwe̩ alebʼumi nyi Ramo̩t-gilead? Tak i dohi ñw u kakini, Omi dʼalu kʼuwe̩ de̩, abo-mi la dabe̩ne̩ kʼabo-we̩; omi adʼef ogu le̩ kpʼuwe̩."
2CH,18,4,"Tak Jiho̩shafat ka ñw onu Israe̩l kakini, Agba, e̩ tene o̩la Jihofa eñini ta."
2CH,18,5,"Tak onu Israe̩l kʼamakache̩ wa jo̩, ma chʼone̩ ulo̩ko̩, oñ i ka ñwu ma kakini, A nyi Ramo̩t-gilead kʼa jo̩gu, abe̩k u nawe? Taku ma kakini, Mute̩gu alo, oñ O̩jo̩ adʼu tʼonu o̩wo̩."
2CH,18,6,"Ama Jiho̩shafat kakini, I nʼakache̩ Jihofaʼka emi manyʼabo-i, kʼa tene I ugbo owñ n?"
2CH,18,7,"Tak onu Israe̩l ka ñwu Jiho̩shafat kakini, E̩ne̩ʼkate kʼa ti Jihofa e̩ne̩ lugbo-wñ bo̩ ta; ulaka-wñ muda ache mi, todu i akache̩ e̩nyo̩ ñwu mi n, chai e̩bie̩ne̩ e̩gba du: owñ che Maikaya, o̩ma Imla. Taku Jiho̩shafat kakini, Onu ki ka abe̩le̩ n."
2CH,18,8,"Tak onu Israe̩l fʼonojiʼka do̩ wa oñ i kakini, E̩ nyʼado̩ Maikaya, o̩ma Imla, wa pio-pio."
2CH,18,9,"Tak onu Israe̩l kpai Jiho̩shafat onu Juda, kʼotogbo-ma nyʼo̩la oñ e̩ne̩ne̩ne̩ne̩ gugu oj ede-wñ, ma la gugu o̩gbaa ugbo ku ma gudu lʼalaku Samaria; amakache̩ du la jʼo̩gba ma akache̩."
2CH,18,10,"Taku Ze̩de̩kaya o̩ma Ke̩-neana, fʼigba ebije che ñw o̩la-wñ, oñ i kakini, Abu ki Jihofa ka de̩ kakini, Uwe̩ anʼe̩wñ-i kʼabo Siria e̩che̩ gbogbo tak e̩ fʼuma lie̩ kpa."
2CH,18,11,"Tak amakache̩ le̩ chaka kache̩ abe̩le̩ ge̩, ma kakini, Mu te̩gu nyi Ramo̩t-gilead, kʼi ra ñw e̩; todu Jihofa adʼu nyʼonu o̩wo̩."
2CH,18,12,"Tak onuche̩ kʼi nyʼado̩ Maikaya ko̩la ñw u kakini, Go, amakache̩ nʼaluʼkate ako̩la e̩nyo̩ ñw onu; todule̩, o̩ko̩ nagba bʼe̩, alu-we̩ ki dab e-ma oka, kʼuwe̩ ki ka e̩nyo̩."
2CH,18,13,"Taku Maikaya kakini, Oji Jihofa, e̩wñ kʼO̩jo̩-mi aka, e-le̩ naka."
2CH,18,14,"Tak e̩gba kʼi lewa ugbo onu, onu ka ñw u kakini, Maikaya, a nyʼakobo̩ Ramo̩t-gilead kʼa jogu? abe̩k u nawe? Tak i kakini, Me̩ te̩gu alo, ki ra ñwu me̩; ma la ako ma nyʼuwe̩ o̩wo̩."
2CH,18,15,"Tak onu ka ñw u kakini, E̩re̩ monu oñ omi akpe̩bo̩ nʼuwe̩ kʼe̩ we eko̩la du tʼochochi le ef odu Jihofa ñwu mi?"
2CH,18,16,"Tak i kakini, Omi fʼabo Israe̩l chaka li abu ku ma chʼe̩kpatuka jʼoj uwo uwo dabe̩ne̩ kʼame̩wño̩re̩ egini ku ma ma nʼe̩ne̩ ki adejute̩ ma n; oñ Jihofa kakini, Abo-i nʼodu n; e̩ne̩ne̩ne̩ne̩-ma ki mudabi tʼunyi-wñ ef ure̩do̩."
2CH,18,17,"Tak onu Israe̩l ka ñwu Jiho̩shafat, Omi ka ñw e̩ ka kʼi akache̩ e̩nyo̩ ugbo mi ni n? chai e̩bie̩ne̩ n?"
2CH,18,18,"Oñ Maikaya kakini, Todule̩ ame̩ ki gbʼo̩la Jihofa: u fu Jihofa li abu kʼi gugu oj ede-wñ, oñ o̩wo̩ abo efojale du dago jo̩ o̩wo̩-wñ awo̩to̩ kpʼawohi-wñ."
2CH,18,19,"Taku Jihofa kakini, E̩ne̩ agba Ehab onu Israe̩l ibe kʼi te̩gu nyi Ramo̩t-gilead kʼi wane̩? Tak e̩ne̩ʼka kʼabe̩i, oñ e̩ne̩ omune̩ kʼe-wñ ojoji."
2CH,18,20,"Tak afuʼka dufu wa, oñ i kwodago o̩gba Jihofa, i kakini, Omi agbʼo̩ ibe. Taku Jihofa ka ñw u kakini, E̩wñ e̩ nʼache?"
2CH,18,21,"Oñ i kakini, Nadufu, kʼu chʼafu olemi ef alu amakache̩-wñ chaka. Tak i kakini, Uwe̩ agbʼo̩ ibe ochochi, e̩ ñʼafʼu du: dufu alo kʼe̩ che abe̩le̩."
2CH,18,22,"Todule̩ fai, e̩ go, Jihofa mʼafu olemi du tʼef alu amakache̩-we̩-i; Jihofa la fʼo̩la e̩bie̩ne̩ ka ugbo we̩ me̩."
2CH,18,23,"Taku Ze̩de̩kaya, o̩ma Ke̩neana, te̩ me̩rʼu oñ i dʼo̩wo̩ gwo Maikaya iti, oñ i kakini, Onu ugbo oñ Afu Jihofa kwʼugbo mi le kʼi ko̩la ñw e̩?"
2CH,18,24,"Taku Maikaya kakini, go, Uwe̩ ali o̩jo̩ kʼuwe̩ anyʼunyi unyi ejefu kʼe̩ dʼo̩la-we̩ maja."
2CH,18,25,"Tak onu Israe̩l kakini, Me̩ mu Maikaya du, ku me̩ mʼu du dabiwa ugbo Emo̩n, agboji ewo-i, kpʼugbo Joash, o̩ma onu;"
2CH,18,26,"kʼe̩ kakini, Abu kʼonu ka de̩, kakini, Mʼe̩ne̩-i du tef unyi uga, kʼe̩ la dʼuje̩wñ o̩bata ñw u je̩ kpʼomi o̩bata ñw u ñmo̩, gbogbo tak u mudabiwa ef ure̩do̩."
2CH,18,27,"Taku Maikaya kakini, Iche̩wñ kʼuwe̩ nʼure̩do̩ re dabiwa, maku Jihofa ko̩la lugbo mi n de̩. Tak i kakini, Me̩ gbo̩, ame̩ amone̩-i, o̩chaka me̩."
2CH,18,28,"Abe̩le̩ onu Israe̩l kpai Jiho̩shafat, onu Juda, mute̩gu nyi Ramo̩t-gilead."
2CH,18,29,"Tak onu Israe̩l ka ñwu Jiho̩shafat, kakini, Nakpʼafe̩ lu, tak u nyʼef ogu-i; uwe̩ ki muda kʼotogbo-we̩ nyʼo̩la. Abe̩le̩ onu Israe̩l fʼafe̩-wñ kpalu; oñ ma nyʼef ogu le̩."
2CH,18,30,"Onu Siria la ñwa ñw amagboji abo o̩kogu-wñ tane̩ kakini, Ame̩ ki ja kpʼe̩ne̩ kekele kpʼe̩ne̩ lile du n, chai onu Israe̩l kate me̩ ja kpʼowñ."
2CH,18,31,"Oñ i lewatu e̩gba kʼamagboji abo o̩kogu le̩ fu Jiho̩shafat li, ma kakini, Onu Israe̩l de̩! Oñ ma donyʼu ku ma kobʼo̩; Jiho̩shafat muda kwa, Jihofa la te̩kʼowñ; oñ O̩jo̩ je̩ ñwu ma na bʼo̩ te̩."
2CH,18,32,"Tak i lewatu e̩gba kʼamagboji o̩kogu Li ka kʼi chʼonu Israe̩l de̩ n, ma mudabi bʼeranʼo te̩."
2CH,18,33,"Tak e̩ne̩ʼka fʼoo̩do̩-wñ fa echichi ofo, oñ o̩fa-wñ lʼowe afe̩ ebije afʼonu Israe̩l mu. Tak i ka ñw e̩ne̩ kʼi agwa o̩kogu-wñ kakini, Mʼo̩wo̩-we̩ rida kʼe̩ mʼumi du kwef abogu-i dufu; todu ma fʼumi chʼagbe me̩."
2CH,18,34,"Ogu le̩ ño̩ kwane̩ tule o̩jo̩ le̩, oñ onu Israe̩l fʼo̩la-wñ lo dago ef o̩kogu-wñ le̩ akobʼabo Siria gbogbo nyʼane̩; tak ame̩ru iko kʼolu tunyane̩ i mʼiñmi da."
2CH,19,1,Oñ Jihoshafat onu Juda mudabi tʼunyi-wñ Je̩rusale̩m ef ure̩do̩.
2CH,19,2,"Taku Jihiu, o̩ma Hane̩nai agane̩ le̩, dufu ledʼo, oñ i ka ñw onu Jihoshafat kakini, I dʼukpe̩ kʼuwe̩ ate̩ko ame̩ne̩bibi? kʼe̩ la fe̩do̩ abo ku ma chʼulaka Jihofa? Todule̩ uwe̩do̩ kwʼugbo Jihofa wa bʼuwe̩ ma me̩."
2CH,19,3,"I chaka dʼabe̩le̩, i nʼe̩wñ ki nyo̩ ku ma li ef uwe̩, owñ chʼujo̩ ujo̩ Ashe̩ra kʼe̩ ko bʼane̩-i te̩, kʼe̩ la dʼe̩do̩ te̩ atene O̩jo̩."
2CH,19,4,"Oñ Jiho̩shafat gugu Je̩rusale̩m. Tak i ño̩ dufu nyʼef amone̩ le̩ akwo Birshiba gbogbo wa ane̩ uwo Ifraim, oñ i ko ma dabi wa ñwu Jihofa, O̩jo̩ amata-ma."
2CH,19,5,"I la kʼamakajo̩ jo̩ ewo ewo oj ane̩ le̩ ugbo du ef ewo ewo Juda ki nʼaku,"
2CH,19,6,"oñ i ka ñw amakajo̩ kakini, Me̩ fʼibe tʼe̩wñ ku me̩ che; todu ame̩ kajo̩ koji one̩ n, chai koji Jihofa; i la dʼugbo me̩ ef ajo̩ le̩."
2CH,19,7,"Todule̩ fai, ame̩ ki je̩ ñw ailo Jihofa ki bʼume̩ ma; me̩ fejutʼe̩wñ ku me̩ che; todu uji du dʼugbo Jihofa O̩jo̩-wa n, i nʼe̩nejuma n, kpʼo̩ko̩ ugwa egba n."
2CH,19,8,"Anubile̩ ge̩, Jiho̩shafat ño̩ kʼabo Lifai kpʼamatama kpʼamata ku ma dʼoji dufu Israe̩l jo̩ Je̩rusale̩m, tod ajo̩ Jihofa eka, kpai tod o̩la ki achi. Taku ma mu dabi wa Je̩rusale̩m."
2CH,19,9,"Oñ i ñwa ñwu ma kakini, Abe̩le̩ ame̩ ache ef ailo Jihofa, me̩ ki chubi wñ, e̩do̩-me̩ ki de̩ fo̩o̩."
2CH,19,10,"Oñ o̩la du ki chi ef amo̩maye-me̩ ku ma gugu ewo ewo-ma kʼi awʼugbo me̩, ugbo e̩bie̩ edafo abe̩ku ma gwejugede abe̩k egbajiko i gbajiko kpʼuko̩-o̩la kpʼuko̩ kʼi te̩ kpʼuhio̩me̩ ku ma du te̩ kpʼoji ajo̩, me̩ ki la juka ñwu ma ku ma we efʼudu Jihofa, tak uwe̩do̩ kʼi we bʼame̩ kpʼamo̩maye-me̩ oji ma. Me̩ fʼe-i che, mak ame̩ ñʼafʼudu n."
2CH,19,11,"Me̩ la go, Amaraya, kʼi chʼagboji amatama, nʼo̩da-me̩ ugbo e̩wñ e-Jihofa chaka; Ze̩badaya, o̩ma Ishmae̩l, la chʼe̩nuto̩gba abo unyi Juda ugbo e̩wñ e-onu chaka: abo Lifai la ñʼachʼamako̩takada jʼo̩gba me̩. Me̩ fʼejugbiti ku me̩ che; Jihofa ki la adʼugbo e̩ne̩ ki nyo̩."
2CH,20,1,"Oñ i lewatu anubi le̩, kʼamo̩ma Moab kpʼamo̩ma Amo̩n kpʼabo Me̩on iche̩kibo̩ manyʼuma, lewa kogu bo̩ Jiho̩shafat."
2CH,20,2,"Tak abo iche̩ka lewa ka ñwu Jiho̩shafat kakini, O̩wo̩ one̩ otemeje kwo Siria ejudaba ohimini wa ku ma kobʼuwe̩-i; e̩ la go, ma jo̩ Hazazo̩n-temar (owñ chʼE̩nge̩di)."
2CH,20,3,"Taku Jiho̩shafat kworailo, oñ i fʼe̩do̩ kparu e̩tene Jihofa; tak i fʼo̩jo̩ alu eji da ugbo du oj ane̩ Juda."
2CH,20,4,"Tak abo Juda kʼo̩la-ma wa jeju ugbo kate, ku ma tene Jihofa; ma la kwʼewo ewo Juda chaka wa atene Jihofa."
2CH,20,5,"Taku Jiho̩shafat kwo̩dago ef ujeju abo Juda kpai Je̩rusale̩m, ef unyi Jihofa, o̩gba ologbo etito̩ le̩;"
2CH,20,6,"oñ i kakini, O Jihofa, O̩jo̩ amata-wa, uwe̩ chʼO̩jo̩ efo̩jaie̩ n? Uwe̩ la nʼo̩da ojane̩ ojane̩ abo uche̩ichi du n? Ukpahiu kpʼugbiti la jʼef o̩wo̩-we̩, e̩ne̩ du la abʼe̩ jo̩ n."
2CH,20,7,"O O̩jo̩-wa, i chʼuwe̩ fʼabo ku ma dodo ane̩-i ne dufu bʼamone̩-we̩, Israe̩l, o̩gba te̩ n? kʼe̩ la mʼu du ñw ugbe̩ Ebraham, e̩nufe̩do̩-we̩, ogbegbele̩ n?"
2CH,20,8,"Ma la kwogugu o̩mo̩, oñ ma fʼunyi kiafo̩ ko̩ ñw odu-we̩ o̩mo̩, ma kakini,"
2CH,20,9,"Iche̩wñ kʼe̩wñ bie̩ne̩ lewa bʼuwa ma, o̩kwo̩chageli abe̩k ajo̩ abe̩k e̩wñ ibi abe̩k o̩kpo̩ta, kʼawa la dago jʼo̩gba unyi-i kpʼo̩gba we̩ (todu odu-we̩ dʼef unyi-i) kʼa akwadʼuwe̩ ef o̩bata-wa le̩, tak uwe̩ agbo̩ kʼe̩ la ajadu wa."
2CH,20,10,"E̩ la go fai ta, amo̩ma Amo̩n kpai Moab kpai abo uwo Se̩ir, kʼuwe̩ ma je̩ ñw abo Israe̩l gudu nyʼefu ma e̩gba ku ma kwʼoj ane̩ Ijipti dufu wa le̩ n, (todu ma muna bʼuma o̩la te̩, oñ ma ma kpa ma bie̩ n;)"
2CH,20,11,"go, o̩me̩ ku ma ra wa de̩, ma awa ku ma ko wa rikpolo bʼe̩wñ-we̩ kʼe̩ ne̩ te̩, owñ chʼe-kʼe̩ du ñw a kʼa je̩ e̩wñ ogu."
2CH,20,12,"O O̩jo̩-wa, uwe̩ akajo̩ ma n? todu awa nʼukpahiu du eju o̩wo̩ amone̩ lile ku ma wa ku ma kobʼuwa-i n; a la ma alu kʼa ache n; eju-wa muda chefe̩rʼuwe̩."
2CH,20,13,"Oñ abo Juda chaka kwo̩dago jo̩ o̩gba Jihofa, manyʼamo̩ma-ma egini kpʼamo̩ya-ma kpʼamo̩ma-ma."
2CH,20,14,"Tak Afu Jihofa lewa bo Jahezie̩l, o̩ma Ze̩karaya, o̩ma Be̩naya, o̩ma Jiaye̩l, o̩ma Matanaya, e̩ne̩ Lifai kʼi dʼef amo̩ma E̩saf oji ma alumeji ujeju le̩;"
2CH,20,15,"oñ i kakini, Me̩ neti, abo Juda chaka, kpʼame̩ ku me̩ dodo Je̩rusale̩m, kpʼuwe̩ Jiho̩shafat onu: Abu ki Jihofa aka ñwu me̩ de̩ kakini, Ame̩ ki railo n, e̩do̩-me̩ ki da kpu tod o̩wo̩ amone̩-i n; todu ogu-i e̩ja chʼe-me̩ n, chai e-O̩jo̩ i che."
2CH,20,16,"O̩na me̩ gwo̩ru nyʼakobʼuma. Go, ma jo̩ ate̩gu Ziz awa me̩; me̩ la ali ma oj o̩go̩ le̩ ame̩ru aje̩tachi Je̩rue̩l."
2CH,20,17,"I dʼugbo kʼame̩ aja ef ogu-i n, me̩ kʼo̩la-me̩ tala jo̩, ku me̩ dago chii, ku me̩ li ujadu ku Jihofa ache todu me̩, O Juda kpai Je̩rusale̩m. Me̩ ki railo n, e̩do̩-me̩ ki da kpu n: o̩na me̩ dufu ku me̩ ledo ma; Jihofa la adʼugbo me̩."
2CH,20,18,"Taku Jiho̩shafat fʼoji-wñ dalo, eju-wñ tʼunyʼane̩; tak abo Juda kpʼabo ku ma dodo Je̩rusale̩m chaka leane̩ o̩gba Jihofa, ma dojikane̩ ñwu Jihofa."
2CH,20,19,"Tak abo Lifai ku ma jʼef amo̩ma Kohat kpʼef amo̩ma Ko̩ra kwane̩ ku ma nʼomu-ma je̩nyu Jihofa, O̩jo̩ Israe̩l, taa."
2CH,20,20,"Taku ma takpa kwane̩ odudu, oñ ma le dufu nyʼaje̩tachi Te̩koa: oñ abu ku ma dufu alo, Jiho̩shafat kwane̩ dago, i kakini, Me̩ gbʼomu-mi, O Juda, kpʼame̩ ku me̩ dodo Je̩rusale̩m: me̩ ki dʼo̩la Jihofa O̩jo̩-me̩ rʼochochi, tak ame̩ adago kpaka; me̩ ki dʼo̩la amakache̩-wñ rʼochochi tak i ara ñwu me̩."
2CH,20,21,"Tak i fʼo̩la lo kpʼamone̩, oñ i chi abo ku ma akeli ñwu Jihofa, ku ma la je̩nyu ñw u ef e̩wñ alifia kiafo̩, abu ku ma dufu ku ma jʼo̩gba abo ku ma fʼo̩logu mu alo, ku ma ka kakini,"
2CH,20,22,"Tak e̩gba ku ma chane̩ ekeli oye ku ma la añwulo̩-wñ, Jihofa mʼaboʼka ko maja jo̩ anede amo̩ma Amo̩n kpai Moab kpʼuwo Seir ku ma wa ku ma kobo̩ abo Juda le̩; oñ ma gwo ma da."
2CH,20,23,"Tak amo̩ma Amo̩n kpai Moab kwane̩ ku ma kʼogu bʼabo ku ma dodo uwo Seir ku ma fʼuma kpa rinyo̩ hioko. Tak e̩gba ku ma fʼabo ku ma dodo Seir kpa kpa, ma chane̩ ebʼo̩la-ma che akpʼomune̩ bie̩."
2CH,20,24,"Tak e̩gba kʼabo Juda lewa ugbo o̩do̩go̩ ide ef aje̩tachi le̩, ku ma kejurʼo̩wo̩ ugbo kʼo̩wo̩ amone̩ le̩ jo̩; e̩ la go, ama chʼoku one̩ jʼane̩pe̩te̩ o̩mo̩, i la nʼe̩ne̩ du ki futane̩ n."
2CH,20,25,"Tak e̩gba ku Jiho̩shafat kpʼabo-wñ lewa ku ma ñʼane̩-ma, e̩wñ ku ma li o̩mo̩ chʼe̩kute̩, tʼidu nana manyʼoku one̩, kpʼe̩wñ akoko ki bo. Ma la neke ne̩ e̩wñ ku ma gwo̩ bʼoku abo le̩ te̩ kpa n. O̩jo̩ me̩ta ma je̩ taku ma ñʼane̩ kʼogu le̩ je̩ kpa, todabu kʼi tabale."
2CH,20,26,Tak o̩jo̩ e̩ke̩le̩-wñ ma kʼo̩la-ma jeju ef o̩go̩ Be̩reka. Todu o̩mo̩ ma kele Jihofa: todule̩ ma dʼodu o̩mo̩ ko̩ o̩go̩ Be̩reka gbogbo tʼeñini.
2CH,20,27,"Tak aboke̩le̩ Juda kpai Je̩rusale̩m chaka mudabi ku ma dabi nyi Je̩rusale̩m kpʼuyo̩, Jiho̩shafat la tʼuma o̩gba; todu Jihofa je̩ ñwu ma gwoye rʼame̩nebi-ma oji."
2CH,20,28,Oñ ma wʼunyi Jihofa Je̩rusale̩m kpʼubo kpʼumolo kpʼo̩kakachi.
2CH,20,29,Ailo O̩jo̩ la bʼojane̩ ojane̩ ane̩ du ma e̩gba ku ma gbo̩ ka ku Jihofa jʼogu bʼame̩nebi Israe̩l.
2CH,20,30,"Abe̩le̩ ojane̩ Jiho̩shafat bo̩ lii, todu O̩jo̩-wñ dʼuñmi ñw u ugbo du alʼo daka."
2CH,20,31,"Abe̩le̩ Jiho̩shafat jʼonu Juda; o̩do̩-wñ chʼogue̩gwa nyoke me̩lu tak i chane̩ ejonu. Oñ i jʼonu Je̩rusale̩m o̩do̩ ogu nyoke me̩lu. Odu iye-wñ la ko̩ Azuba, o̩ma Shilhai."
2CH,20,32,"I la lule̩ o̩na Esa, ata-wñ, i na bʼo̩ te̩ n; i nʼe̩wñ o̩kpakpa eju Jihofa ache."
2CH,20,33,Chai otete otete oñ ma ma ko kwʼo̩mo̩ n; amone̩ le̩ la kpʼe̩do̩ rʼO̩jo̩ e-amata-ma e̩gba le̩ ta n.
2CH,20,34,"E̩wñ ki bo̩ ku Jiho̩shafat che, tʼe-ejodudu tʼe-ubiane̩, go, inabali-wñ che̩ko̩ ef o̩takada o̩la Jihiu, o̩ma Hane̩nai, ku ma ko tunyʼo̩takada amonu Israe̩l."
2CH,20,35,"Oñ ubi le̩ Jiho̩shafat, onu Juda, ma kpʼEhazaya, onu Israe̩l kʼi fʼe̩wñ bibi che tabale."
2CH,20,36,I la ma kpʼowñ ku ma chʼo̩ko̩ ki anyi Tarshish. Oñ ma fʼo̩ko̩ le̩ che E̩zion-geba.
2CH,20,37,"Tak E̩lieza, o̩ma Dodafahu e-Maresha fʼache̩ ka no Jiho̩shafat oji, kakini, Todabu kʼuwe̩ ma kpʼEhazaya, Jihofa la fʼuko̩lo̩-we̩ kpabie̩ me̩. Tak oko oko le̩ mukpo̩fo̩, oñ ma ma neke nyi Tarshish in."
2CH,21,1,"Taku Jiho̩shafat chʼolu manyʼamata-wñ, oñ ma mʼu du ji manyʼamata-wñ ef ewo Defid. Taku Jihoram, o̩ma-wñ, jʼonu koji-wñ."
2CH,21,2,"I laño̩ chenʼamo̩maye e̩ne̩ke̩le̩, ku ma chʼamo̩ma Jiho̩shafat: Azaraya kpai Je̩haye̩l kpai Ze̩karaya kpʼAzaraya kpai Maike̩l kpai She̩fataya; abo-i chaka chʼamo̩na e̩ne̩ke̩le̩ Jiho̩shafat, onu Juda."
2CH,21,3,"Oñ ata-ma kʼe̩wñ lile chʼuma ele, e-ajifa do̩mo̩ kpʼe-o̩jamalia kpʼe-e̩wñ akoko ki bo̩, manyʼewo ewo ki nʼaku oj ane̩ Juda: i muda dʼo̩fe̩-wñ ñw o̩ma-wñ Jihoram je̩, ukpe̩ kʼi chʼo̩mo̩gba-wñ."
2CH,21,4,"Oñ abu ku Jihoram kwane̩ kʼi nʼo̩da ojane̩ ata-wñ, kʼi la mʼukpahiu du ñw o̩la-wñ, i nʼo̩kwo̩chageli fʼamo̩maye-wñ du kpa, kpʼamagboji Israe̩l iche̩ka ge̩."
2CH,21,5,O̩do̩ Jihoram la chʼogue̩gwa nyoke meji e̩gba kʼi chane̩ ejʼonu-wñ; i la jonu Je̩rusale̩m o̩do̩ me̩jo̩.
2CH,21,6,"Oñ i lule̩ o̩na amonu Israe̩l, alu kʼabo unyi Ehab che le̩; todu i nʼo̩ma Ehab chʼo̩ya: i la nʼe̩wñ ki bie̩ne̩ eju Jihofa ache."
2CH,21,7,"I chaka dʼabe̩le̩ Jihofa ko̩ ekpʼunyi Defid bie̩, tod alo kʼi kpe̩ kpai Defid, kpʼalu kʼi ka kʼi adʼagege ñwu Defid kpʼamo̩ma-wñ o̩jo̩ du."
2CH,21,8,"Iko-wñ Ido̩m gbʼo̩la-ma tane̩ bʼef o̩wo̩ Juda te̩, oñ ma fʼonu che ñw o̩la-ma."
2CH,21,9,"Taku Jihoram manyʼamonu ogu-wñ kpʼo̩kogu-wñ du lale rʼo̩mo̩: oñ i kwane̩ odu, i la fʼabo Ido̩m ku ma donyʼu daka gwoda, manyʼamagboji abo o̩kogu o̩kogu ge̩."
2CH,21,10,"Abe̩le̩ abo̩ Ido̩m kwo bʼef o̩wo̩ Juda te̩ gbogbo tʼeñini. Iko le̩ ge̩ abo̩ Libna gbʼo̩la-ma tane̩ bʼef o̩wo̩-wñ te̩, todabu kʼi hi Jihofa, O̩jo̩ amata-wñ, tinyo̩."
2CH,21,11,"Anoji e-le̩ i ño̩ fʼotete otete che oj uwo uwo Juda ge̩, oñ i je̩ ñw abo ku ma dodo Je̩rusale̩m ku ma nyʼajo̩ko̩, oñ i je̩ ñwu abo Juda chila."
2CH,21,12,"Tak o̩takada kwʼugbo E̩laija, akache̩, wʼugbo-wñ kakini, Abu ki Jihofa, O̩jo̩ Defid ata-we̩, ka de̩, kakini, Todabu kʼe̩ ma lule̩ o̩na o̩na Jiho̩shafat, ata-we̩, kpai o̩na o̩na Esa, onu Juda le̩ n,"
2CH,21,13,"kʼe̩ muda lule̩ o̩na o̩na amonu Israe̩l, kʼe̩ la je̩ ñwu Juda kpʼabo ku ma dodo Je̩rusale̩m ku ma tʼachʼe̩wñ abutabu alu kʼabo unyi Ehab tʼachʼe̩wñ abutabu le, kʼe̩ laño̩ fʼamo̩maye-we̩ ku ma chʼabo unyi ata-we̩ ku ma la nyo̩ tʼuwe̩ le kpa:"
2CH,21,14,"go, Jihofa anʼegwo lile gwʼabo-we̩ kpʼamo̩ma-we̩ kpʼamo̩ya-we̩ kpʼane̩-we̩ chaka da."
2CH,21,15,"O̩ga e̩bie̩ne̩ ñʼamu we̩ ge̩, o̩ga-wñ amu ifi-we̩ gbogbo tak ifi-we̩ ake̩che̩ dufu noji o̩ga ki ache we̩ o̩jo̩ ñwa o̩jo̩ ñwa."
2CH,21,16,Oñ Jihofa dʼe̩do̩ abo Filistia kpʼama Arabia ku ma dabane̩ Itiopia jo kwane̩ ku ma kobo̩ Jihoram.
2CH,21,17,"Oñ ma lewa akobo̩ abo Juda, ma la gwulo̩ bʼo̩mo̩ ma, oñ ma mʼane̩ du ku ma li unyi onu ño̩, manyʼamo̩ma-wñ kpʼamo̩ya-wñ. Abe̩le̩ o̩ma du bo̩ ñw u n, chai Jihoahaz o̩ma-wñ e-kekele."
2CH,21,18,Anubi e̩wñ le̩ du Jihofa nʼoga ki ma gbʼogu n gwʼifi-wñ da.
2CH,21,19,"Abe̩le̩ gbogbo abu kʼodo meji muda ko, ifi-wñ kwoke̩che̩ dufu noj o̩ga-wñ le̩, oñ i leku ef iwo̩ o̩ga le̩ ki bie̩ne̩. Abo-wñ la kʼuna tod uwñ alu ku ma ko tod amata-wñ n."
2CH,21,20,"O̩do̩-wñ chʼogue̩gwa nyoke meji e̩gba kʼi chane̩ ejʼonu, oñ i jonu Je̩rusale̩m o̩do̩ me̩jo̩; uku-wñ la wʼe̩ne̩ du eju n. Ma mʼu du ji ef ewo Defid, i muda chʼef ulo̩ja amonu n."
2CH,22,1,"Tak abo ku ma dodo Je̩rusale̩m du Ehazaya, udabi-wñ, jʼonu koji-wñ; todu udala abo ku ma le̩bʼamArabia wa kobo̩ uru le̩ fʼabo e-ogijo kpa kpa. Abe̩le̩ Ehazaya, o̩ma Jihoram, onu Juda, fʼonu je̩."
2CH,22,2,"O̩do̩ Ehazaya chʼogu nyoke meji e̩gba kʼi chane̩ ejʼonu; i la jonu Je̩rusale̩m o̩do̩ʼka: odu iye-wñ ko̩ Atalaya, aaju Omri."
2CH,22,3,Owñ le̩ ño̩ lule̩ o̩na o̩na abunyi Ehab; todu iye-wñ chʼe̩ne̩ ki ako owñ kʼi chʼe̩wñ bie̩ne̩.
2CH,22,4,"Abe̩le̩ i fʼe̩wñ ki bie̩ne̩ eju Jihofa che, alu kʼabunyi Ehab che le̩; todu ama le̩ mud abo̩hiala-wñ abu kʼata-wñ leku ku ma nʼe̩ tʼef ulenyo̩."
2CH,22,5,"I la lule̩ alu ku ma kʼo̩, oñ i lebo̩ Jihoram, o̩ma Ehab onu Israe̩l, nyʼokogu ku ma kogu bo̩ Hazae̩l onu Siria, Ramo̩t-gilead. Abo Siria la fu Joram chagbe."
2CH,22,6,"Tak i mudabi wa Je̩zree̩l kʼi kpʼagbe ku ma chʼo Rema e̩gba kʼi bo̩ Hazae̩l, onu Siria, jogu le̩. Abe̩le̩ Ehazaya, o̩ma Jihoram onu Juda, gwo̩ru nyi Je̩zree̩l afejudo Jo̩ram o̩ma Ehab todu kʼi achʼo̩ga le̩."
2CH,22,7,"O̩jo̩ nyi Ehazaya ete̩mane̩ le̩ ef ewa kʼi wʼugbo Joram: todu abu kʼi lewa i lebo̩ Jihoram ku ma kobo̩ Jihiu, o̩ma Nimshi, ku Jihofa fʼekpo ba tʼo̩ oji kʼi kʼabo unyi Ehab da rinyo̩."
2CH,22,8,"Oñ i lewatu abu ku Jihiu do̩mo̩ ache e̩wñ kʼoji ajo̩ ka, abʼunyi Ehab ma, i fʼamagboji Juda kpʼamo̩ma amo̩maye Ehazaya ku ma che e̩wñ ñw Ehazaya li oñ i fʼuma kpa."
2CH,22,9,"Tak i kwotejane̩ Ehazaya, oñ ma fʼu mu abu kʼi maja Samaria; taku ma mʼu du wʼugbo Jihiu, oñ ma fʼu kpa. Ma la mʼu du ji, todu ma kakini, O̩ma Jihoshafat kʼi tene Jihofa kpʼe̩do̩-wñ chaka le̩ de̩. I muda nʼe̩ne̩ du ef abo unyi Ehazaya kʼi nʼukpahiu bʼo̩fe̩ ojane̩ le̩ jo̩ n."
2CH,22,10,"Oñ e̩gba kʼAtalaya, iye Ehazaya, li ka kʼo̩ma-wñ leku, i kwane̩, oñ i fʼamo̩ma o̩fe̩ abunyi Juda kpa."
2CH,22,11,"Ama Je̩ho̩shabe̩at, o̩ma onobule̩ Jiho̩ram mu Joash, o̩me̩ne̩ke̩le̩ Ehazaya du, oñ i mʼu ji kwef amo̩ma onu ku ma kpa le̩, i la mʼowñ kpʼe̩ne̩ kʼi anʼe̩ du tʼef unyi ugbo ku ma kʼane̩ ate̩ jo̩. Abe̩le̩ Je̩ho̩shabe̩at, o̩ma Jihoram onu, kʼi chʼo̩ya Jiho̩yada atama, (todu owñ chʼo̩maye Ehazaya), mʼu du maja bʼAtalaya te̩, oñ i ma dʼu kpa n."
2CH,22,12,I la maja ef unyi O̩jo̩ ugbo ma o̩do̩ me̩fa. Oñ Atalaya jonu ane̩ le̩.
2CH,23,1,"Tak ef o̩do̩ e̩kebie e̩do̩ gbo ñwu Jiho̩yada, oñ i je̩ ñw amagboji one̩ ogume̩lu ogume̩lu fʼalo kpe̩ kpʼowñ, owñ che Azaraya, o̩ma Je̩roham kpai Ishmae̩l, o̩ma Jihohenan kpʼAzaraya, o̩ma Obe̩d kpai Maaseya, o̩ma Adaya kpai Ilaishafat, o̩ma Zikri."
2CH,23,2,"Taku ma tale ugbo du ane̩ Juda, oñ ma kʼabo Lifai kwʼef ewo ewo Juda chaka wajo̩, manyʼamata ku ma dʼoji dufu Israe̩l, oñ ma lewa Je̩rusale̩m."
2CH,23,3,"Tak abo ujeju le̩ chaka fʼalo kpe̩ kpʼonu ef unyi O̩jo̩. Oñ i ka ñwu ma kakini, Me̩ go, o̩ma onu-i ajʼo̩fe̩ alu ki Jihofa ka ugbo amo̩ma Defid le̩."
2CH,23,4,"E̩wñ ku me̩ ache la de̩: ukpe̩re̩ta ame̩ ku me̩ chʼamatama kpʼabo Lifai, ku me̩ gudu wa o̩jo̩ uñmi, ade alo̩na alo̩na;"
2CH,23,5,ukpe̩re̩ta-me̩ la ajo̩ unyi onu; oñ ukpe̩re̩ta ajo̩ alaku e̩rane̩-wñ; oñ amone̩ du la ajʼologbo ologbo unyi Jihofa.
2CH,23,6,"Me̩ ki muda je̩ ñw e̩ne̩ du gudu wʼef unyi Jihofa n, chai amatama kpʼabo Lifai ku ma che e̩wñ o̩mo̩; ama le̩ agudu wa todu o̩la-ma afo; amone̩ le̩ du muda ade ide Jihofa."
2CH,23,7,"Oñ abo Lifai adonyʼonu daka, e̩ne̩ne̩ne̩ne̩ anʼebije ogu-wñ o̩wo̩; e̩ne̩ du kʼi la mugudu wʼef unyi-i ma amʼu du kpa; ame̩ ki nakpe̩re̩ kpʼonu e̩gba kʼi agudu wa kpʼe̩gba kʼi adufu."
2CH,23,8,"Abe̩le̩ abo Lifai kpʼabo Juda chaka che alu du ku Jihoyada atama ñwate̩. E̩ne̩ne̩ne̩ne̩ la mʼabo-wñ ko mʼe̩do̩, owñ chʼabo kʼi dʼukpe̩ ku ma gudu wa o̩jo̩ uñmi, manyʼabo ki dʼukpe̩ ku ma dufu o̩jo̩ uñmi; todu Jiho̩yada tʼuche̩ du no̩ ku ma nyʼunyi n."
2CH,23,9,Taku Jiho̩yada kʼo̩kwo̩ kpai ugbe̩yo̩ kpʼe̩wñ ube̩do̩ma ki Defid onu ne̩ ki jʼef unyi O̩jo̩ ñw amagboji one̩ ogume̩lu ogume̩lu.
2CH,23,10,"Tak i kʼamone̩ le̩ du jo̩, e̩ne̩ne̩ne̩ne̩ nʼopiolo-wñ o̩wo̩, ma tala jo̩ kwʼo̩wo̩ awo̩to̩ unyi le̩ tʼo̩wo̩ awohi-wñ, ale rʼo̩wo̩ ugbo kʼubo̩ iche̩bo̩ de̩ kpʼunyi, kpʼugbo kʼonu de̩ daka."
2CH,23,11,"Taku ma mʼe̩ma onu le̩ du dufu wa, oñ ma dʼike̩be̩ onu dʼo oji, ma la dʼe̩wñ ibenu ñw u, oñ ma mʼu du jʼonu. Taku Jihoyada kpʼamo̩ma-wñ fʼekpo ba tʼo̩ oji; oñ ma kakini, Oji onu ki gbo kala kala."
2CH,23,12,"Tak e̩gba kʼAtalaya gbʼekuku amone̩ ku ma jʼafule ku ma jʼaje̩nyʼonu, i lewʼugbo amone̩ ef unyi Jihofa:"
2CH,23,13,"tak i go, e̩ la go, onu dago ugbo oli-wñ ki dago waala ame̩rʼalo̩na, oñ amagboji kpʼamafʼo̩kakachi jʼugbo onu; amone̩ ane̩ le̩ du jʼayo̩, ma la nʼo̩kakachi afa; amakeli laño̩ jʼo̩mo̩ anu e̩wñ iya-ma, kpai abo ku ma ko ma eli uje̩nyu eko̩. Tak Atalaya fʼukpo-wñ fana, oñ i kakini, Alu ma danyʼumi-i! alu ma danyʼumi-i!"
2CH,23,14,"Taku Jiho̩yada kʼamagboji one̩ o̩gume̩lu ogume̩lu ku ma nʼo̩da abogu dufu, oñ ika ñwu ma kakini, Me̩ mʼu du kwʼugbo ku ma tala jo̩ le̩ dufu; oñ e̩ne̩ du kʼi atʼo̩ ubi, ma anʼo̩kwo̩chageli kpa; todu atama le̩ kakini, Me̩ ki kpa ef unyi Jihofa-i n."
2CH,23,15,Taku ma bʼuña ñw u; oñ i le alaku amanya tʼunyi onu: o̩mo̩ ma la dʼu kpa.
2CH,23,16,"Taku Jiho̩yada kpʼalo, owñ kpʼamone̩ le̩ chaka kpʼonu, kʼama ki chʼamone̩ Jihofa."
2CH,23,17,"Tak amone̩ le̩ du le tʼunyi Beal, oñ ma fʼu gulo̩. Ma la mʼubo̩ ubo̩ iche̩bo̩-wñ kpʼojibo ojibo-wñ ko kpo̩fo̩ ye̩ge̩ ye̩ge̩, taku ma fu Matan, atama Beal kpa o̩gba ubo̩ iche̩bo̩-wñ."
2CH,23,18,"Taku Jiho̩yada fʼugugu ugugu abo unyi Jihofa ñwa rʼuko̩lo̩-ma ef o̩wo̩ amatama ku ma chʼabo Lifai e-ki Defid fʼuma kpe̩ru uche̩ uche̩ jo̩ ef unyi Jihofa kʼama ki kʼe̩wñ iche̩bo̩ e̩gujo wa ñwu Jihofa, alu ku ma ko̩ ef uko̩-o̩la Mose̩s, kʼama ki che kpʼuyo̩ kpʼeli eko̩ alu ki Defid ñwa ñwu ma le̩."
2CH,23,19,"Oñ i kʼamade alo̩na jo̩ alaku alaku unyi Jihofa, kʼe̩ne̩ du ki ma fe̩ n ree, kʼi we egudu wa."
2CH,23,20,"Tak i mʼamagboji one̩ ogume̩lu ogume̩lu, kpʼa-me̩nojima kpʼame̩nuto̩gba amone̩ le̩ kpʼamone̩ du oj ane̩ le̩ ko, oñ ma dʼonu gwo̩ru kwʼunyi Jihofa wa: taku ma le alaku e-ate̩ wʼunyi onu, oñ ma mʼonu du gugu oj ede o̩fe̩ ojane̩ le̩."
2CH,23,21,"Abe̩le̩ amone̩ ane̩ le̩ du nayo, oñ ewo le̩ nʼuñmi abu ku ma nʼo̩kwo̩chageli fʼAtalaya kpa."
2CH,24,1,"O̩do̩ Joash chʼebie e̩gba kʼi chane̩ ejonu; i la jonu Je̩rusale̩m o̩do̩ o̩gbo̩ meji; odu iye-wñ la ko̩ Zaibia, e-Birshiba."
2CH,24,2,Oñ Joash che e̩wñ ki nyo̩ eju Jihofa o̩jo̩ udeju Jiho̩yada atama le̩ chaka.
2CH,24,3,Jiho̩yada la fʼo̩ya meji ne̩ ñw u; oñ i fʼamo̩ma e̩ne̩ke̩le̩ kpʼonobule̩ bi.
2CH,24,4,"Oñ i lewatu ubi e̩wñ-i, ibe-wñ dʼefu Joash kʼi ñw unyi Jihofa che tʼiko-wñ."
2CH,24,5,"Tak i fʼamatama kpʼabo Lifai ko wa jo̩, oñ i ka ñwu ma kakini, Me̩ nyʼewo ewo Juda ku me̩ gbʼo̩ko̩ ugbo abo Israe̩l du wa ku me̩ ñw unyi O̩jo̩-me̩ che o̩do̩ o̩do̩; me̩ hika che. Abo̩ Lifai le̩ muda hika che n."
2CH,24,6,"Tak onu fu Jiho̩yada, kʼi chʼoji-ma le̩, do̩ wa, oñ i ka ñw u kakini, E̩wñ chi kʼe̩ ma kutʼabo Lifai ku ma nyʼagbʼo̩ko̩ udu ki Mose̩s adu Jihofa ka, kwʼugbo ujeju abo Juda kpai kwo Je̩rusale̩m tod unyabo ibenu le̩ n?"
2CH,24,7,"Todu amo̩ma e̩ne̩ke̩le̩ Atalaya, onobule̩ bibi le̩, fʼunyi O̩jo̩ kpabie̩; ma ño̩ kʼe̩wñ ku ma ko jo̩ ñw O̩jo̩ ef unyi Jihofa chaka ñwu ami Beal."
2CH,24,8,"Tak onu ñwa ñwu ma, oñ ma fʼakpatiʼka che, ma la mʼu du gugu o̩do̩da ugbo alaku unyi Jihofa."
2CH,24,9,"Taku ma fʼakoya ta ugbo du Juda kpai Je̩rusale̩m kʼama ki kʼo̩ko̩ udu ku Mose̩s, adu Jihofa le̩, bu ñw abo Israe̩l ef aje̩tachi le̩ wa ñwu Jihofa."
2CH,24,10,"Tak amagboji amone̩ le̩ du kwoyo̩, oñ ma mʼu ko wa ro̩ nyʼef akpati le̩ gbogbo taku ma ko wa kpa."
2CH,24,11,"Abe̩le̩ i la de̩, ka kʼe̩gba du kʼabo Lifai dʼakpati wʼugbo abo onu, ku ma li ka kʼo̩ko̩ nana jʼefu-wñ, ako̩takada onu kpʼabo ku ma che e̩wñ ñw agboji amatama ki chʼoji mʼe̩wñ ki jʼefu-wñ ko, taku ma ño̩ dʼakpati le̩ dabi tʼe̩gu-wñ. Abe̩le̩ ma che o̩jo̩ du. Ma la kʼo̩ko̩ wa jo̩ ololo ololo."
2CH,24,12,"Tak onu kpai Jiho̩yada mʼu ko ñw abo ku ma chʼuko̩lo̩ e̩wñ eku unyi Jihofa; oñ ama fʼo̩gu che ñw amanʼo̩do̩ kpʼamafʼoli ku ma ñw unyi Jihofa che tʼiko-wñ, ma ño̩ ko ñw abo ku ma gwalo̩ ebije kpʼebije ikpa ku ma ñw unyi Jihofa che."
2CH,24,13,"Abe̩le̩ abuko̩lo̩ nache, oñ uko̩lo̩ unyi eñwo̩che le̩ naya o̩wo̩-ma. Ma la dʼunyi O̩jo̩ dago alu kʼi de̩. Oñ ma ño̩ bʼukpa tʼo̩ kʼi gbiti."
2CH,24,14,"Tak e̩gba ku ma fʼu che kpa, ma kʼe̩bo̩bo̩ o̩ko̩ wa jo̩ o̩gba onu kpai Jiho̩yada, oñ ma du kwef e-le̩ che e̩wñ eku tod unyi Jihofa, owñ chʼe̩wñ eku ku ma ane̩ che e̩wñ ku ma dʼu nʼe̩wñ wa ñw O̩jo̩, tʼuko̩de̩, kpʼe̩wñ eku o̩jamalia kpʼajifa. Ma laño̩ nʼe̩wñ iche̩bo̩ e̩gujo wa che ef unyi Jihofa o̩ko̩ko̩lo̩ o̩jo̩ udeju Jiho̩yada du."
2CH,24,15,"Jiho̩yada la chʼogijo alo, o̩jo̩-wñ jo̩ oñ i ieku; o̩do̩-wñ chʼo̩gbo̩ me̩fa nyoke me̩gwa tak i ku."
2CH,24,16,"Oñ ma mʼu du ji ef ewo Defid, ugbo amonu, todabu kʼi fʼe̩wñ ki nyo̩ che ane̩ Israe̩l, tʼe-ki che ñw O̩jo̩ tʼe-kʼi che ñw unyi-wñ ge̩."
2CH,24,17,Tak abu ku Jiho̩yada leku amagboji Juda lewa te̩kpe̩ ñw onu. Oñ onu netiru ma.
2CH,24,18,"Oñ ma hi unyi Jihofa, O̩jo̩ amata-ma, tinyo, ma la kwoche ujo̩ ujo̩ oli Ashe̩ra kpai ode ode: tak uwe̩do̩ lewa bi Juda kpai Je̩rusale̩m ma tod udu-ma ku ma fe̩ le̩."
2CH,24,19,"Oñ i fʼamakache̩ kpe̩ru ma, kʼi ko ma dabi wa ñwu Jihofa; abo le̩ la gbʼibenu nyʼuma oji; ma muda nyeti n."
2CH,24,20,"Tak Afu O̩jo̩ du Ze̩karaya, o̩ma Jiho̩yada atama le̩, tʼo̩la dab ukpo; oñ i kwodago o̩wo̩ ate̩ ñw amone̩ le̩, oñ i ka ñwu ma kakini, Abu kʼO̩jo̩ aka de̩ kakini, E̩wñ chi ku me̩ fʼuko̩ uko̩ ki Jihofa te̩ daba, todu kʼe̩wñ du ki ño̩ ara ñwu me̩ ge̩ n? Todabu kʼame̩ hi Jihofa tinyo̩, owñ laño̩ hi ume̩ tinyo̩ ge̩."
2CH,24,21,Taku ma fʼalu jo̩ nyʼu; oñ onu fʼuko̩ te̩ ñwu ma oñ ma kʼokuta ro̩ ñw u ef ologbo unyi Jihofa.
2CH,24,22,"Abe̩le̩ oñ Joash onu, ma ño̩ rewa emo̩la ku Jiho̩yada, ata Ze̩karaya, mo̩la ñw u n; i muda dʼo̩ma-wñ kpa. Oñ abu kʼi aku i kakini, Jihofa ki go, kʼi fʼo̩me̩-wñ ra."
2CH,24,23,"Oñ i lewatu e̩gba kʼodo̩ le̩ muda ko, abogu abo Siria mute̩gu wa akobʼo: oñ ma lewa Juda kpai Je̩rusale̩m, ma la fʼamagboji amone̩ le̩ kpa rinyo̩ bʼef amone̩ le̩ te̩, oñ ma mʼane̩-ma du kʼogu le̩ je̩ ko kpuche̩ rʼonu Damaskus."
2CH,24,24,"Todu abogu abo Siria ku ma wa le̩ wewe n, Jihofa muda kʼabogu wewe wewe nyʼuma o̩wo̩ todabu ku ma hi Jihofa O̩jo̩ amata-ma tinyo̩. Abe̩le̩ ma che teju alu kʼoji ajo̩ ka abu Joash ma."
2CH,24,25,"Tak e̩gba ku ma kwo bʼo̩ te̩ (todu agbe-wñ bie̩ne̩ oñ ma tʼo̩ no̩ tʼo̩mo̩), abuko̩lo̩-wñ onugo fʼalu jo̩ nyʼu tod e̩bie̩ o̩ma Jiho̩yada atama kʼi du dafo le̩, oñ ma mʼu du kpa oj ate̩-wñ, tak i leku. Oñ ma mʼu du ji ef ewo Defid; ma muda dʼu ji ulo̩ja amonu n."
2CH,24,26,"Abo ku ma jalunyʼu la de̩: Zebad, o̩ma Shime̩at, onobule̩ Amo̩n oka, kpai Je̩hozabad, o̩ma Shimrit, onobule̩ Moab oka ge̩."
2CH,24,27,"I la chʼe-o̩la amo̩ma-wñ e̩ne̩ke̩le̩, kpʼadu inaina ki nʼo oji, kpʼunyi O̩jo̩ edu nyane̩, go, ma fʼinabali-wñ ko̩ ref o̩la o̩takada amonu le̩. Tak Amazaya o̩ma-wñ jʼonu koji owñ."
2CH,25,1,O̩do̩ Amazaya la chʼogue̩lu e̩gba kʼi chane̩ ejonu. Oñ i jonu Je̩rusale̩m o̩do̩ ogu nyoke me̩la. Odu iye-wñ la ko Jihoadan e-Je̩rusale̩m.
2CH,25,2,"I la fʼe̩wñ o̩kpakpa eju Jihofa che, e̩do̩-wñ muda dʼef uwñ kpa n."
2CH,25,3,"Oñ i lewatu e̩gba kʼi fʼerane̩ ne ef o̩fe̩ ojane̩ le̩, i fʼabuko̩lo̩-wñ du ku ma kpʼata-wñ onu le̩ kpa."
2CH,25,4,"I la kpa amo̩ma-ma n, i muda che teju alu ku ma ko̩ nyʼuko̩-o̩la o̩takada Mose̩s, ugbo ki Jihofa ñwate kakini, Amata aku todu amo̩ma n, amo̩ma la aku tod amata n; e̩ne̩ne̩ne̩ne̩ muda aku tod adure kʼowñ onugo ta."
2CH,25,5,"Anubile̩ ge̩ Amazaya mʼabo Juda kowa jo, oñ i fʼuma kpe̩ru jo̩ teju alu kʼunyi unyi amata-ma de̩, ma la jʼef o̩wo̩ amagboji one̩ icham nyʼo̩gwo̩ko̩ icham nyʼo̩gwo̩ko̩, kpʼamagboji one̩ ogu me̩lu ogu me̩lu, owñ chʼo̩chaka abo Juda kpʼabo Be̩njamin. I la fʼabo kʼo̩do-ma jo̩ ogu nyʼate̩to̩gba-wñ ka-luka, oñ i fʼone̩ icham nyʼo̩gwo̩ko̩ oli me̩fa ku ma bʼogu jo̩, ku ma chʼo̩ka o̩kwo̩ kpʼugbe̩yo̩ ene̩, ku ma ñwa ma go taku ma chi ma li."
2CH,25,6,I ño̩ ne̩ tale̩nt ajifa ogume̩lu chʼo̩gu ñw amagbiti Israe̩l ku ma nʼuwohi icham nyʼo̩gwo̩ko̩ ogume̩lu.
2CH,25,7,"Ama e̩ne̩ O̩jo̩ʼka wʼugbo-wñ kakini, O onu, e̩ ki je̩ ñw abogu Israe̩l lebʼuwe̩ n; todu Jihofa dʼugbo abo Israe̩l in, owñ chʼamo̩ma Ifraim le̩ chaka."
2CH,25,8,"I la che̩wñ kʼuwe̩ alo, lo ke! e̩do̩-we̩ ki gbo tod ogu le̩. O̩jo̩ aje̩ ñw e̩ wane̩, eju e̩nebi le̩; todu O̩jo̩ chenʼukpahiu ete̩ko, kpʼedu nʼane̩."
2CH,25,9,"Tak Amazaya ka ñw e̩ne̩ O̩jo̩ le̩ kakini, Itale̩nt ogume̩lu kʼu ko ñw abogu Israe̩l fa? ab u nache e-le̩? Tak e̩ne̩ O̩jo̩ le̩ dohi kakini, Jihofa neke dʼe̩wñ ki tʼe-le̩ le nana ñw e̩."
2CH,25,10,"Tak Amazaya fʼuma daru bʼomune̩ te̩, kʼabogu ku ma kwo Ifraim wʼugbo-wñ le̩ ku ma mudabi tʼunyi; todule̩ uwe̩do̩-ma mutajo bi Juda ma nana, taku ma we̩do̩ nana dabi tʼunyi."
2CH,25,11,"Amazaya muda fʼe̩do̩ ne̩, oñ i kʼabo-wñ dufu, oñ i nyʼo̩go̩ Omu. I la fʼamo̩ma Seir icham nyʼo̩gwo̩ko̩ me̩gwa gwoda."
2CH,25,12,"Oñ amo̩ma Juda no̩ fʼabo icham nyʼo̩gwo̩ko̩ me̩gwa mu udeju udeju. Ma la mʼuma ko wa jʼoji okuta ki gba, taku ma ko ma rikpolo kwʼoji okuta le̩ wʼane̩, oñ o̩chaka-ma muguche̩ ye̩ge̩ ye̩ge̩."
2CH,25,13,"Ama abogu kʼAmazaya je̩ ñwu ma dabi ku ma we̩ elebʼo̩ nyʼo̩kogu le̩ lewa bʼewo ewo Juda ma akwo Samaria gbogbo wa Be̩t-ho̩ro̩n, oñ ma fʼabo o̩mo̩ icham nyʼo̩gwo̩ko̩ me̩ta gwoda, ma la mʼane̩ ño̩ nana."
2CH,25,14,"Oñ i lewatu, abu kʼAmazaya doji kwʼoko ekpa abo Ido̩m wa, kʼi la kʼamo̩jo̩ amo̩ma Seir wa, oñ i mʼuma ko dago jo̩ ku ma mud amo̩jo̩ e-wñ, i la fʼo̩la-wñ te̩kpe̩ o̩gba-ma, i laño̩ gu otulale jo ñwu ma."
2CH,25,15,"Tak uwe̩do̩ Jihofa mutajo bʼAmazaya ma, oñ i fʼakache̩ʼka kpe̩rʼu, akache̩ le̩ ka ñw u kakini, E̩wñ chi kʼuwe̩ tene amo̩jo̩ amone̩ ku ma ma gba abo e-ma onugo bʼef o̩wo̩-we̩ te̩ n?"
2CH,25,16,"Oñ i lewatu abu kʼi ako̩la kpʼowñ, onu ka ñw u kakini, Ma mʼuwe̩ du chʼe̩no̩hiala onu me̩? We! E̩wñ chi ku ma adʼe̩ kpa? Tak akache̩ le̩ we, oñ i kakini, U chema ka kʼO̩jo̩ fʼibe-wñ ñwa kʼi akpʼuwe̩ bie̩, todabu kʼe̩ fʼe̩wñ-i che, kʼe̩ ma la ne̩tirʼohi-mi n."
2CH,25,17,"Tak Amazaya onu Juda fʼo̩juju nyi, oñ i fʼone̩ kpe̩ru Joash, o̩ma Jiboahaz, o̩ma Jihiu, onu Israe̩l, kakini, Lewa kʼa liʼeju o̩la-wa."
2CH,25,18,"Taku Joash, onu Israe̩l, fʼuche̩ kpe̩rʼAmazaya, onu Juda, kakini, Ikeke ki de̩ Le̩bano̩n fʼuche̩ kpe̩ru sida ki de̩ Le̩bano̩n kakini, Mʼo̩ma-we̩ du ñw o̩ma-mi kʼi chʼo̩ya-wñ: tak e̩wñ iñmiʼka ki de̩ Le̩bano̩n lale, oñ i fʼikeke le̩ te̩mane̩."
2CH,25,19,"Uwe̩ kakini, Go, omi fʼIdo̩m gwoda me̩; e̩do̩-we̩ la kwane̩ kʼe̩ buba; e̩ ki guane̩ unyi fai ta; e̩wñ chi kʼuwe̩ adʼo̩wo̩-we̩ tunyʼe̩bie̩ne̩ kʼe̩ fa bʼo̩la-we̩ ma kʼe̩ wane̩? tʼuwe̩, tʼabo Juda manyʼuwe̩."
2CH,25,20,"Amazaya muda gbo̩ n; todu O̩jo̩ nyi, kʼi mʼuma ko jʼef o̩wo̩ e̩nebi-ma, todabu ku ma tene amo̩jo̩ abo Ido̩m."
2CH,25,21,"Abe̩le̩ Joash, onu Israe̩l, mute̩gu wa; tak owñ kpʼAmazaya, onu Juda, li eju o̩la-ma Be̩t-shime̩sh kl de̩ Juda."
2CH,25,22,Oñ abo Israe̩l fʼabo Juda du; tak e̩ne̩ne̩ne̩ne̩ ra tʼunyabo-wñ.
2CH,25,23,"Taku Joash, onu Israe̩l, fʼAmazaya, onu Juda, kʼi chʼo̩ma Joash kʼi chʼo̩ma Jihoahaz, mu Be̩t-shime̩sh, oñ i mʼu du wa Je̩rusale̩m; tak i fʼaku Je̩rusale̩m kpo̩fo̩ akwo alaku Ifraim gbogbo wa alaku e-alo-wñ; ujiji-wñ chʼohibo̩wo̩ ulo̩ko̩."
2CH,25,24,"Tak i mʼo̩jamalia kpʼajifa kpʼe̩wñ eku du ki jʼef unyi O̩jo̩ ef o̩wo̩ Obe̩d-ido̩m, kpʼe̩wñ akoko du ki jʼunyi onu, kpʼamone̩ ku ma ko chʼe̩wñ uhio̩-wo̩, taku ma mudabi tu Samaria."
2CH,25,25,"Oñ abu ku Joash o̩ma Jihoahaz, onu Israe̩l leku, Amazaya o̩ma Joash onu Juda ño̩ deju o̩do̩ me̩gwe̩lu ta."
2CH,25,26,"Oñ e̩wñ ki bo̩ kʼAmazaya che, tʼe-e̩j odudu tʼe-otitala, go, inabali-wñ che̩ko̩ rʼef o̩takada amonu Juda kpʼIsrae̩l in?"
2CH,25,27,"Oñ akwʼiko kʼAmazaya murida bʼetu Jihofa ubi te̩, ma fʼalu jo̩ nyʼu Je̩rusale̩m; oñ i ra tu Lakish: ma muda fʼone̩ kpe̩ tʼo̩ ubi nyi Lakish, oñ ma fʼu kpa o̩mo̩."
2CH,25,28,"Taku ma mʼu du nʼubi amanya wa, oñ ma mʼu du ji manyʼamata-wñ ef ewo Juda."
2CH,26,1,"Tak abo Juda chaka mʼUzaya, kʼo̩do̩-wñ chʼe̩gwe̩fa, du jʼonu koji ata-wñ Amazaya."
2CH,26,2,"Owñ le̩ fʼIlot ko̩, oñ i mʼu du dabi wa ñwu Juda, abu kʼonu le̩ cholu manyʼamata-wñ."
2CH,26,3,O̩do̩ Uzaya chʼe̩gwe̩fa e̩gba kʼi chane̩ ejonu; oñ i jonu o̩do̩ ooje nyoke meji Je̩rusale̩m: odu iye-wñ la ko̩ Je̩kilaya e-Je̩rusale̩m.
2CH,26,4,I la che e̩wñ o̩kpakpa eju Jihofa alu du kʼata-wñ Amazaya che.
2CH,26,5,"Oñ i dʼe̩do̩-wñ te̩ etene O̩jo̩ iko Ze̩karaya kʼi che̩moji ef e̩wñ O̩jo̩ e̩li. Oñ gbogbo abu kʼi atene Jihofa, O̩jo̩ je̩ ñw u ra ñw u."
2CH,26,6,"Tak i ledufu akogu bʼabo Filistia, oñ i fʼaku Gat gulo̩ kpʼaku Jabne̩ kpʼaku Ashdo̩d; tak i fʼewo ewo ko ane̩ Ashdo̩d, kpʼef abo Filistia le̩."
2CH,26,7,"O̩jo̩ la te̩ko-wñ ugbo abo Filistia kpʼugbo abo Arabia ku ma gugu Gur-beal, kpʼabo Me̩on."
2CH,26,8,Abo Amo̩n la kʼe̩wñ ele wa ñw Uzaya; oñ odu-wñ kpatuka ugbo du gbogbo wʼugbo ku ma gudu tʼojane̩ Ijipti; todu i mud agbiti tabale.
2CH,26,9,"Anubile̩ ge̩, Uzaya ño̩ fʼodogo̩ ne Je̩rusale̩m ugbo alaku Alo le̩ kpʼugbo alaku O̩go̩ kpʼugbo kʼalaku arida, oñ i fʼukpa bu tʼo̩."
2CH,26,10,"Tak i fʼo̩do̩go̩ ne ef aje̩tachi, i la fʼobuga gwa wewe, tod i nʼame̩wñ ukpa nana; tʼoj ane̩ o̩go̩ kpʼegbili; i la nʼamaluche̩ kpʼamadejutʼuche̩ achiwebe̩te̩ma oj ane̩ uwo kpʼoj ane̩ ki arʼo̩je̩; todu e̩wñ uche̩ chemʼe̩ e̩do̩."
2CH,26,11,"Anoji e-le̩ ge̩, Uzaya nʼabogu ku ma bʼogu jo̩, ku ma dufu udala udala, alu ku Jiaie̩l, o̩male̩ kpai Maaseya, ako̩takada, kʼuma aluka, oñ ma jʼef o̩wo̩ Hananaya, kʼi chʼe̩ne̩ʼka ef amagboji ogu onu."
2CH,26,12,"Aluka amata ku ma dʼoji dufu ef amata amagbiti ku ma nʼuwohi du, che icham nyʼo̩gwo̩ko̩ meji nyʼulo̩gwa."
2CH,26,13,"Ukpa-hiu abogu la jʼef o̩wo̩-ma, mu chʼone̩ icham nyʼo̩gwo̩ko̩ oli me̩fa nyoke mebie nyʼoli me̩gwa oji oñ ma nʼukpahiu nana ajogu ku ma te̩ko onu ugbo e̩nebi-wñ."
2CH,26,14,"Oñ Uzaya fʼugbe̩yo̩ kpai o̩kwo̩ kpai ukata ebije kpai afe̩ ebije kpʼo̩o̩do kpʼokuta ku ma du gwʼune̩cha ñwo̩che jo̩ ñwu ma, owñ chʼutodu o̩wo̩ abogu le̩ chaka."
2CH,26,15,"Tak i fʼijini kʼabo ku ma chʼo̩ka uko̩lo̩-wñ ñwa ñw u che Je̩rusale̩m, kʼijini le̩ ki jʼoj o̩do̩go̩ kpʼoj aku aku, ku ma ne̩ tʼo̩fa kpʼokuta lile ero̩. Odu-wñ la mukpatuka rʼo̩najiji; todu alu ku mu te̩kʼo chʼawuwu, gbogbo tak i fʼukpahiu ne̩."
2CH,26,16,"Ama e̩gba kʼi fʼukpahiu ne̩, e̩do̩-wñ kwane̩ kʼi fʼo̩la-wñ onugo kpabie̩, oñ i fʼada Jihofa, O̩jo̩-wñ, je̩; i la mugudu tef unyi Jihofa kʼi gu otulale jo oj ubo̩ iche̩bo̩ otulale le̩."
2CH,26,17,"Oñ Azaraya, atama, tʼo̩ ubi nyʼejefu o̩mo̩ amatama Jihofa o̩gbo̩ me̩le̩ ku ma chʼamagbiti ño̩ lebʼo̩;"
2CH,26,18,"oñ ma gbʼo̩na nyʼUzaya onu, ma ka ñw u kakini, I chʼe-uwe̩. Uzaya, agu otulale jo ñwu Jihofa n, chai amatama ku ma chʼamo̩ma Aro̩n, ku ma fʼuma che ku ma fo̩ ku ma gu otulale jo; e̩ kwef uña kiafo̩-i dufu; todu uwe̩ fʼada je̩ me̩; e-le̩ nʼojima ñw e̩ ugbo Jihofa O̩jo̩ n."
2CH,26,19,"Tak Uzaya we̩do̩; i la nʼanade ef o̩wo̩-wñ kʼi gu otulale jo; oñ abu kʼi do̩mo̩ awe̩do̩ rʼamatama, o̩gane̩-ekpa kwane̩ o̩gboji-wñ eju amatama ef unyi Jihofa, akolo ubo̩ iche̩bo̩ otulale le̩."
2CH,26,20,"Tak Azaraya, agboji amatama kpʼamatama chaka kejurʼu, e̩ la go, o̩gane̩-ekpa la dʼo̩gboji-wñ, taku ma kʼe̩ e̩che̩ kwʼo̩mo̩ dufu; ochochi, owñ onugo ño̩ hio̩wane̩ kʼi kwʼo̩mo̩ dufu, ukpe̩ ki Jihofa fʼu gwo."
2CH,26,21,"Oñ Uzaya onu le̩ chʼe̩no̩ga ikpemute gbogbo mʼo̩jo̩ uku-wñ. Oñ i gugu unyi ubioko, abu kʼi chʼe̩no̩ga ikpemute; todu e-le̩ fʼu daru bʼunyi Jihofa te̩. Jotam o̩ma-wñ, la nʼo̩da abunyi onu, oñ i nakajo̩ amone̩ ane̩ le̩."
2CH,26,22,"Oñ e̩wñ kibo̩ kʼUzaya che, tʼe-ejodudu tʼe-otitala, Aizaya, akache̩, kʼi chʼo̩ma Emo̩z, fʼu ko̩ nyʼo̩takada."
2CH,26,23,"Abe̩le̩ Uzaya cholu manyʼamata-wñ, oñ ma mʼu du ji manyʼamata-wñ oko oji kʼamonu ne̩; todu ma kakini, E̩no̩ga ikpemute de̩. Taku Jotam, o̩ma-wñ jonu koji-wñ."
2CH,27,1,"O̩do̩ Jotam chʼogue̩lu e̩gba kʼi chane̩ ejonu; oñ i jonu o̩do̩ me̩gwe̩fa Je̩rusale̩m. Odu iye-wñ la ko̩ Je̩rusha, o̩ma Zedo̩k."
2CH,27,2,"I la fʼe̩wñ o̩kpakpa eju Jihofa che, teju e-du kʼata-wñ Uzaya che; i muda gudu tef unyi Jihofa n. Oñ amone̩ le̩ nache e̩wñ e̩kpabie̩ alo waa."
2CH,27,3,"Owñ fʼalaku unyi Jihofa, e-ate̩, ne, i laño̩ butʼaku Ofe̩l ene nana ge̩,"
2CH,27,4,"i ño̩ kʼewo ewo ane̩ uwo Juda, i la fʼunyi unyi oji-ma kpʼo̩do̩go̩ o̩do̩go̩ ne efoko efoko."
2CH,27,5,"I ño̩ jogu kpʼonu amo̩ma Amo̩n, oñ i fʼuma du. Tak amo̩ma Amo̩n kʼajifa alu tale̩nt ogume̩lu, kpʼe̩ñwa o̩ka wit icham nyʼo̩gwo̩ko̩ me̩gwa kpʼe̩ñwa o̩ka barli icham nyʼo̩gwo̩ko̩ me̩gwa wa ñw u o̩do̩ le̩ gbage̩de̩. Abe̩le̩ amo̩ma Amo̩n ño̩ ko wa ñw u o̩do̩ ekeji kpʼo̩do̩ e̩ke̩ta ge̩."
2CH,27,6,Abe̩le̩ Jo̩tam fʼukpahiu ne̩ ukpe̩ kʼi fʼo̩na o̩na-wñ ñwo̩che jo̩ eju Jihofa O̩jo̩-wñ.
2CH,27,7,"Oñ e̩wñ ki bo̩ ku Jotam che, kpʼogu kʼi ja du kpʼo̩na o̩na du kʼi le, go, inabali-wñ che̩ko̩ ref o̩takada amonu Israe̩l kpai Juda."
2CH,27,8,"O̩do̩-wñ chʼo̩gue̩lu e̩gba kʼi chane̩ e̩jonu, i la jonu Je̩rusale̩m o̩do̩ me̩gwe̩-fa."
2CH,27,9,"Taku Jotam cholu manyʼamata-wñ, oñ ma mʼu du ji ef ewo Defid; tak Ehaz, o̩ma-wñ, je̩ koji-wñ."
2CH,28,1,O̩do̩ Ehaz chʼogu e̩gba kʼi chane̩ ejonu. Oñ i jonu Je̩rusale̩m o̩do̩ me̩gwe̩fa; i la chʼe̩wñ o̩kpakpa eju Jihofa alu kʼata-wñ Defidi che n.
2CH,28,2,"Chai o̩na o̩na amonu Israe̩l oñ i le, i ño̩ fʼojibo ojibo da todu amiBeal ge̩."
2CH,28,3,"Anoji e-le̩ i fʼotulale gujo ef o̩go̩ o̩ma Hino̩m, oñ i kʼamo̩ma-wñ gujo ef una le̩, alu kʼe̩wñ ihie̩ne̩ abo uche̩ ichi ki Jihofa fʼuma ne̩ rinyo̩ bʼo̩gba amo̩ma Israe̩l te̩ le̩ de̩."
2CH,28,4,"I la chʼiche̩bo̩ kpʼotulale egujo oj otete otete, kpʼoj uwo uwo, kpʼo̩f oli emimi du."
2CH,28,5,"Todule̩ Jihofa, O̩jo̩-wñ, mʼowñ du tef o̩wo̩ onu Siria; taku ma fʼu gwo, oñ ma fʼo̩wo̩ abo-wñ lilemu lelo̩; ma la mʼuma ko wa Damaskus. Ma laño̩ mʼowñ du tef o̩wo̩ onu Israe̩l oñ i nʼuku lile kpa ma."
2CH,28,6,"Todu Pika, o̩ma Re̩malaya, fʼone̩ icham nyʼo̩gwo̩ko̩ o̩gbo̩ me̩fa kpa Juda o̩jo̩ʼkate. O̩chaka-ma chʼamagbiti. Todabu ku ma hi Jihofa, O̩jo̩ amata-ma, tinyo̩."
2CH,28,7,"Taku Zikri, agbiti kʼi de̩ Ifraim, fu Maaseya, o̩ma onu, kpʼAzraikam, e̩ne̩ uto̩gba unyi le̩, kpʼE̩lkana e̩ne̩ ekeji onu, kpa."
2CH,28,8,"Tak amo̩ma Israe̩l fʼamo̩maye-ma icham nyʼo̩gwo̩ko̩ ugbo o̩gwo̩ko̩ mu lelo, tʼabobule̩, tʼamo̩ma e̩ne̩ke̩le̩, tʼamo̩ma onobule̩, oñ ma ño̩ kʼe̩wñ kʼogu je̩ kwʼo̩mo̩ nana; ma la mʼe̩wñ kʼogu je̩ le̩ ko wa Samaria."
2CH,28,9,"Akache̩ Jihofaʼka muda do̩mo̩ kʼodu-wñ ko̩ Ode̩d; i le dufu kʼi ledo o̩wo̩ abogu ku ma wa Samaria le̩, oñ i ka ñwu ma kakini, Go, todabu ki Jihofa, O̩jo̩ amata-me̩ we̩do̩ ru Juda i mʼuma ko jʼef o̩wo̩-me̩, oñ me̩ fʼuma kpa ef e̩do̩ e̩kpa ki te̩ gbogbo kad efojale."
2CH,28,10,"Fai i la dʼe̩do̩-me̩ ku me̩ fʼamo̩ma Juda kpai Je̩rusale̩m demane̩ ku ma chʼadu e̩ne̩ke̩le̩ kpʼonobule̩ ñwu me̩. Abi Jihofa, O̩jo̩-me̩, kʼame̩ onugo je̩ jʼugbo e-me̩ n?"
2CH,28,11,"Todule̩ me̩ gbʼo̩la-mi, ku me̩ la kʼame̩namu le̩ kpuche̩ dabi, owñ chʼabo ku me̩ mu ef amo̩maye-me̩ le̩: todu ukpuna uwe̩do̩ Jihofa bʼume̩ ma me̩."
2CH,28,12,"Tak abo iche̩ka ef abo ku ma dʼoji dufu ef Ifraim, owñ che Azaraya, o̩ma Johanan kpai Be̩re̩kaya, o̩ma Me̩shile̩mot kpai Je̩hizkaya, o̩ma Shalum kpai Amesa, o̩ma Hadlai, kwane̩ ku ma gbʼo̩na nyʼabo ku ma kwʼoko̩gu le̩ wa."
2CH,28,13,"Oñ ma ka ñwu ma kakini, Ame̩ akʼame̩namu le̩ gudu wʼemi n: todu e̩wñ ki adʼabi Jihofa eje̩ wa anʼuwa oji oñ me̩ ñw ibe-wñ le̩, ku me̩ butʼadure-wa kpʼabi-wa kʼa je̩; todu abi kʼa je̩ tabale me̩, uwe̩do̩ ki kpuna la bʼIsrae̩l ma me̩."
2CH,28,14,Abe̩le̩ abo ku ma kʼe̩wñ ogu nyʼo̩la le̩ tʼame̩namu kpʼe̩wñ kʼogu je̩ le̩ no̩ jʼane̩ o̩gba amagboji kpʼo̩gba amone̩ le̩ chaka.
2CH,28,15,"Tak aboke̩le̩ kʼa dʼodu-ma ate̩ le̩ kwane̩, oñ ma mʼame̩namu le̩ ko̩, oñ ma nʼe̩wñ kʼogu je̩ le̩ ako bʼe̩ne̩ du ki tago ofo efu-ma o̩la ma, ma la kʼe̩wñ nyʼuma o̩la, ma la kʼe̩da nyʼuma e̩re̩, oñ ma kʼuje̩wñ kpʼomi ñwu ma ñmo̩, ma la fʼekpo ba tʼuma o̩la, oñ ma kʼabo-ma du kʼo̩la-ma cheda nʼubi amo̩ke̩ke̩te̩, oñ ma ko ma wa Je̩riko, ewo oli ki dab e̩kpe̩ le̩, ugbo amo̩maye-ma. Taku ma mudabi tu Samaria."
2CH,28,16,Tak iko le̩ Ehaz onu fʼuche̩ kpe̩rʼonu Asiria kʼite̩kʼo.
2CH,28,17,"Toduabo Ido̩m ño̩ lewa fʼabo Juda gwoda, oñ ma mʼame̩namu ko lelo."
2CH,28,18,"Abo Filistia ño̩ kpʼewo ewo ki jʼef o̩go̩ fo̩, kpʼe-ki jʼo̩wo̩ o̩pata o̩gane̩ Juda, oñ ma fu Be̩t-shime̩sh kpʼAijalo̩n kpai Ge̩dirot kpai Shoko manyʼadogbe adogbe-wñ du kpai Timna manyʼadogbe ado̩gbe-wñ kpai Gimzo kpʼadogbe adogbe-wñ ko ge̩; oñ ma kwogugu o̩mo̩."
2CH,28,19,"Todu Jihofa chʼabo Juda ukata tod Ehaz onu Israe̩l; todu i chi Juda ofe, oñ i fʼada Jihofa je̩ bie̩ne̩."
2CH,28,20,"Taku Tilgat-pilnesa, onu Asiria, lewʼugbo-wñ achʼo o̩bata, i la te̩kʼo n."
2CH,28,21,"Todu Ehaz mʼe̩wñ ko kwef unyi Jihofa kpai kwef unyi onu kpai kwʼo̩wo̩ amagboji, oñ i mʼu ko ñw onu Asiria; i muda te̩kʼowñ n kpo̩."
2CH,28,22,"Tak iko o̩bata-wñ le̩ i ño̩ fʼada Jihofa je̩ tule ta, owñ chʼonu Ehaz le̩ gbage̩de̩."
2CH,28,23,"Todu i fʼiche̩bo̩ che ñw amo̩jo̩ Damaskus, ku ma fʼu gwoda le̩; i kakini, Abu kʼamo̩jo̩ amonu Siria te̩ko ma, omi ache iche̩bo̩ ñwu ma kʼama ki te̩ko mi. Abo le̩ muda chʼe̩te̩ e̩kpabie̩-wñ kpʼabo Israe̩l chaka."
2CH,28,24,"Tak Ehaz mʼe̩wñ eku unyi O̩jo̩ yajo̩, oñ i fʼe̩wñ eku unyi O̩jo̩ ko̩da kpikpi, tak i fʼo̩na o̩na unyi Jihofa re. Oñ i fʼubo̩ iche̩bo̩ che ñw o̩la-wñ ugbo du ki chʼo̩pee Je̩rusale̩m."
2CH,28,25,"I la fʼotete otete che ewo Juda okoke du kʼi gu otulale jo ñw amo̩jo̩ omune̩, i la bi Jihofa, O̩jo̩ amata-wñ, eju."
2CH,28,26,"Oñ e̩wñ ki bo̩ kʼowñ che, kpʼo̩na-wñ du ki le, tʼe-ejodudu tʼe-otitala, go, inabali-wñ che̩ko̩ jʼef o̩takada amonu Juda kpʼIsrae̩l."
2CH,28,27,"Tak Ehaz cholu manyʼamata-wñ, oñ ma mʼu du ji ef ewo le̩, owñ che Je̩rusale̩m; ma muda dʼu wʼilo̩ja amonu Israe̩l in; taku He̩ze̩kaya, o̩ma-wñ jonu koji-wñ."
2CH,29,1,"O̩do̩ He̩ze̩kaya chʼogue̩lu e̩gba kʼi chane̩ ejonu. I la jonu Je̩rusale̩m o̩do̩ ogu nyoke me̩la. Odu iye-wñ la ko̩ Abaija, o̩ma Ze̩karaya."
2CH,29,2,I la che e̩wñ ki chʼo̩kpakpa eju Jihofa teju alu du kʼata-wñ Defid che.
2CH,29,3,"O̩do̩ ejodudu kʼi jonu, ochu-wñ ejodudu, i mʼolugbo̩na unyi Jihofa bi, oñ i fʼu ñwo̩che."
2CH,29,4,"Tak i kʼamatama kpʼabo Lifai, wʼejefu, oñ i ko ma wa jʼugbokate ojukpologu o̩wo̩ olodudu,"
2CH,29,5,"tak i ka ñwu ma kakini, Me̩ gbʼomu-mi, ame̩ abo Lifai; me̩ fʼo̩la-me̩ gworinyo̩ fai ku me̩ fo̩, me̩ che kʼunyi Jihofa, O̩jo̩ amata-me̩, ki fo̩ ge̩. Me̩ ki la kʼe̩wñ iwa kwef uña kiafo̩-i dufu."
2CH,29,6,"Todu amata-wa fʼada je̩ me̩, ma la fʼe̩wñ ki bie̩ne̩ eju Jihofa, O̩jo̩-wa, che, ma la hiʼu tinyo̩, oñ ma mʼeju-ma rida bʼodo Jihofa te̩, ma la mʼubi-ma dagbʼo̩."
2CH,29,7,"Ma laño̩ fʼo̩na o̩na atakpa le̩ re, ma fʼagege-wñ kpalu, ma la gu otulale jo kpʼe̩wñ iche̩bo̩ e̩gujo kowa ef uña kiafo̩-i ñw O̩jo̩ e-Israe̩l in."
2CH,29,8,"Todule̩ uwe̩do̩ Jihofa te̩tabi Juda kpai Je̩rusale̩m ma, oñ i mʼu ko jo̩ ku ma mud e̩wñ o̩la ega gogodo, ku ma mud e̩wñ awuwu kpʼe̩wñ chui, alu kʼame̩ che li kpʼeju e-me̩-i."
2CH,29,9,"Todu, go, amata-wa leane̩ alu o̩kwo̩chageli, oñ amo̩ma-wa e̩ne̩ke̩le̩ kpʼonobule̩ kpʼamo̩ya-wa jʼef amu tod e̩wñ le̩."
2CH,29,10,"Oñ i dʼe̩do̩-mi kʼu kpʼalo kpai Jihofa, O̩jo̩ e-Israe̩l, kʼuwe̩do̩-wñ ki kpuna-i ki rida bʼuwa te̩."
2CH,29,11,"Amo̩ma-mi, me̩ ki tʼo̩la no̩ ajo̩ ofo n; todu Jihofa chi me̩ ku me̩ dago o̩gba-wñ, ku me̩ che e̩wñ ñw u, ku me̩ chʼabo-wñ ku me̩ che e̩wñ ñw u, ku me̩ la gu otulale jo ñw u."
2CH,29,12,"Tak abo Lifai kwane̩; owñ che Me̩hat, o̩ma Amesai kpai Joe̩l, o̩ma Azaraya, ku ma jʼef amo̩ma abo Kohat; kpʼabo ku ma jʼef amo̩ma Me̩rari; owñ che Kish, o̩ma Abdai kpai Azaraya, o̩ma Je̩hale̩le̩l; oñ abo Ge̩rsho̩n che Joa, o̩ma Zima kpʼIde̩n, o̩ma Joa;"
2CH,29,13,oñ abo ku ma chʼamo̩ma Ilaizefan che Shimrai kpai Jiye̩l; e-amo̩ma Esaf la che Ze̩karaya kpai Matanaya;
2CH,29,14,oñ e-amo̩ma Himan che Jihaye̩l kpai Shimeai; e-amo̩ma Je̩dutun la che She̩maya kpai Uziye̩l.
2CH,29,15,"Oñ ma kʼamo̩maye-ma wajo̩, oñ ma fʼo̩la-ma gworinyo̩ ku ma fo̩, taku ma lewa alu kʼonu tʼuko̩ ñwu ma alu kʼo̩la Jihofa de̩ le̩, ku ma che kʼunyi Jihofa ki fe̩."
2CH,29,16,"Tak amatama nyʼejefu ejefu unyi Jihofa ku ma che ki fe̩, oñ ma mʼe̩wñ iwa du ku ma li ejefu unyi Jihofa le̩ ko dufu wʼologbo unyi Jihofa. Tak abo Lifai mʼu ko le tʼo̩do̩da wʼaji Kidro̩n."
2CH,29,17,"Oñ ma chane̩ eche kʼi fo̩ o̩jo̩ ejodudu ochu ejodudu-wñ, tak o̩jo̩ e̩ke̩jo̩ ochu le̩ ma lewa agbaru Jihofa. Ma la che o̩jo̩ me̩jo̩ taku ma fʼunyi Jihofa che ki fo̩; ma fʼu che kpoji o̩jo̩ e̩ke̩-gwe̩fa ochu ejodudu le̩."
2CH,29,18,"Taku ma nyʼejefu ugbo He̩ze̩kaya onu, oñ ma kakini, A fʼunyi Jihofa che ki fe̩ chaka me̩, kpʼubo̩ iche̩bo̩ e̩gujo manyʼe̩wñ eku-wñ chaka, kpʼitebulu akala ku ma ko tala jo̩ o̩gba o̩gba le̩, manyʼe̩wñ eku-wñ chaka."
2CH,29,19,"Anoji e-le̩ ge̩, e̩wñ eku du kʼEhaz, onu, ko rinyo̩ e̩gba kʼi fʼada je̩ le̩, a fʼu ñwo̩che oñ a che ki nafo̩ me̩; e̩ la go, i jʼo̩gba ubo̩ iche̩bo̩ Jihofa le̩."
2CH,29,20,"Taku He̩ze̩kaya takpa kwane̩, oñ i fʼamagboji ewo le̩ do̩ jeju, tak i mute̩gu tʼunyi Jihofa."
2CH,29,21,Taku ma kʼamo̩kokuno̩ mebie kpʼamokolo mebie kpʼamo̩ma ala mebie kpʼamobuko̩ mebie wa ku ma kʼo chʼiche̩bo̩ adure tod ojane̩ le̩ kpai tod uña kiafo̩ kpai todu Juda. Tak i ka ñw amatama amo̩ma Aro̩n ku ma kowa che oj ubo̩ iche̩bo̩ Jihofa le̩.
2CH,29,22,"Abe̩le̩ ma fʼamo̩kokuno̩ le̩ kpa, tak amatama mʼe̩bie̩-ma gba, oñ ma mʼu du tafio̩ ubo̩ iche̩bo̩ le̩. Taku ma fʼamokolo kpa, oñ ma dʼe̩bie̩-ma tafio̩ ubo̩ iche̩bo̩ ge̩. Taku ma ño̩ fʼamo̩mala le̩ kpa, oñ ma dʼe̩bie̩-ma tafio̩ ubo̩ iche̩bo̩ le̩."
2CH,29,23,Taku ma kʼamobuko̩ wa jʼo̩gba onu kpʼabujeju le̩ tod iche̩bo̩ adure; taku ma kʼo̩wo̩-ma nʼoji-ma.
2CH,29,24,"Tak amatama fʼuma kpa, oñ ma dʼe̩bie̩-ma gwʼuma o̩la rinyo̩ tod adure oj ubo̩ iche̩bo̩, ku ma fʼe̩wñ e̩boma che tod abo Israe̩l chaka; todu onu ka kʼiche̩bo̩ e̩gujo kpʼiche̩bo̩ adure le̩ chʼutodu abo Israe̩l chaka."
2CH,29,25,"Tak i kʼo̩ke kpʼubo̩ kpʼumolo nyʼabo Lifai o̩wo̩ oñ i ko ma jo̩ ef unyi Jihofa, alu ki Defid kpai Gad, agane̩ onu le̩, kpai Netan akache̩, fʼuko̩-wñ te̩ todu uko̩ le̩ kwugbo Jihofa lʼalu amakache̩-wñ."
2CH,29,26,"Tak abo Lifai mʼe̩wñ iya Defid le̩ ko nʼo̩wo̩ dago jo̩, oñ amatama nʼo̩kakachi."
2CH,29,27,"Taku He̩ze̩kaya ñwa ñwu ma ku ma kʼe̩wñ iche̩bo̩ e̩gujo le̩ wa che oj ubo̩ iche̩bo̩. Oñ adiko kʼiche̩bo̩ e̩gujo le̩ chane̩, eli Jihofa ño̩ chane̩ ge̩, kpʼo̩kakachi manyʼe̩wñ iya Defid onu Israe̩l."
2CH,29,28,"Tak abujeju le̩ chaka dojikane̩, oñ amakeli kwokeli, oñ abo ku ma fʼo̩kakachi chane̩ efa; e̩wñ-i du che gbogbo tak iche̩bo̩ e̩gujo le̩ takpa."
2CH,29,29,"Tak e̩gba ku ma mʼe̩wñ iche̩bo̩ e̩gujo ko wa che kpa, onu kpʼabo du ku ma jʼugbo-wñ mute̩kpe̩ adojikane̩."
2CH,29,30,"Anubile̩ He̩ze̩kaya, onu, kpʼamagboji ñwa ñw abo Lifai ku ma nʼo̩la Defid kpʼo̩la Esaf, agane̩ le̩, ku ma keli uje̩nyu ñwu Jihofa. Oñ ma nʼe̩do̩ e̩bo̩ akeli uje̩nyu, ma la fʼoji-ma dalo̩ adojikane̩."
2CH,29,31,"Taku He̩ze̩kaya mʼohi du kakini, Fai taku o̩wo̩-me̩ che̩ko̩ ñwu Jihofa; me̩ mute̩wa ku me̩ kʼe̩wñ iche̩bo̩ kpʼe̩wñ ugwa wʼef unyi Jihofa ke. Tak abo̩gbadu le̩ kʼe̩wñ iche̩bo̩ kpʼe̩wñ ugwa wʼejefu; oñ ame̩numo̩la du kʼe̩wñ iche̩bo̩ e̩gujo wa."
2CH,29,32,"Aluka e̩wñ iche̩bo̩ e̩gujo kʼabo̩gbadu le̩ kowa la chʼo̩kokuno̩ e̩te̩gwa, amokolo chʼogume̩-lu, amo̩mala la chʼo̩gwo̩ko̩: o̩chaka-wñ chʼutodu e̩wñ egujo ñwu Jihofa."
2CH,29,33,Oñ e̩wñ ku ma kojo̩ ñw u chʼamokuno̩ ulo̩gwa kpʼame̩wño̩re̩ egini icham nyʼo̩gwo̩ko̩ me̩ta.
2CH,29,34,"Amatama la nyarʼuko̩lo̩-wñ, oñ ma ma neke fʼe̩wñ e̩gujo le̩ kpanya kpa n; todule̩ amo̩maye-ma ku ma chʼabo Lifai te̩ko ma, gbogbo tak uko̩lo̩ le̩ kpoji, gbogbo tak amatama fʼo̩la-ma gworinyo̩ ku ma fo̩; todu e̩do̩ abo Lifai tʼo̩kpakpa ku ma fʼo̩la-ma gworinyo̩ ku ma fo̩ tʼe̩do̩ amatama le."
2CH,29,35,"E̩wñ iche̩bo̩ e̩gujo la chʼe̩kute̩, manyʼula e̩wñ iche̩bo̩ ure̩do̩ manyʼomi e̩duwa tod iche̩bo̩ e̩gujo. Abe̩le̩ ma fʼe̩wñ ku ma che ef unyi Jihofa te̩ru aro̩ne aro̩ne."
2CH,29,36,"He̩ze̩kaya kpʼamone̩ le̩ du kwoyo̩, tod e̩wñ ku Jihofa che ñw amone̩ le̩: todu e̩wñ le̩ chʼachigili."
2CH,30,1,"Taku He̩ze̩kaya fʼuche̩ kpe̩rʼabo Israe̩l kpʼabo Juda chaka; i ño̩ fʼo̩takada ko̩rʼabo Ifraim kpai Manasa, kʼama ki wʼunyi Jihofa Je̩rusale̩m ku ma fʼElaloji de ñwu Jihofa, O̩jo̩ e-Israe̩l."
2CH,30,2,Todu onu kpʼamagboji kpʼabujeju du ku ma jo̩ Je̩rusale̩m fʼibe kpe̩ ka ku ma ade Elaloji ef ochu ekeji.
2CH,30,3,"Todu ma neke de iko le̩ n, todabu kʼamatama ku ma fʼo̩la-ma che ki fo̩ wewe bo̩jo̩ ta n, amone̩ la kʼo̩la-ma jeju Je̩rusale̩m ta n."
2CH,30,4,Oñ e-le̩ nyo̩ onu kpʼabujeju le̩ eju chaka.
2CH,30,5,"Oñ ma dʼo̩da-wñ te̩ ku ma tʼakoya-wñ ugbo du ane̩ Israe̩l, akwo Birshiba gbogbo wa Dan, kʼama ki wa Je̩rusale̩m ade Elaloji ñwu Jihofa, O̩jo̩ e-Israe̩l. Todu ma de alu ku ma ko̩ le̩ kpo̩kpe̩ me̩."
2CH,30,6,"Abe̩le̩ amime̩cho̩ja ku ma fule nʼo̩takada kʼi kwʼo̩wo̩ onu kpʼo̩wo̩ amagboji le̩ nyʼugbo du ane̩ Israe̩l kpai Juda, alu kʼonu fʼuko̩-wñ te̩ ñwu ma, ma kakini, Ame̩, amo̩ma Israe̩l, me̩ mudabi wʼugbo Jihofa, O̩jo̩ Ebraham, Aise̩k kpai Israe̩l, tak owñ adabi wʼugbo abubo̩-me̩ ku me̩ fʼamonu Asiria o̩wo̩ tane̩ le̩."
2CH,30,7,"Me̩ ki la de̩ alu kʼamata-me̩ kpʼamo̩maye-me̩ de̩ n; owñ chʼabo ku ma fʼada Jihofa O̩jo̩ e-amata-ma, je̩, tak i mʼuma ko chʼe̩wñ ugoju, alu ku me̩ li-i."
2CH,30,8,"Me̩ ki la fʼo̩lo̩-me̩ no̩ alu kʼamata-me̩ che le̩ n; me̩ ki la kʼo̩wo̩-me̩ ñwu Jihofa, ku me̩ gudu tʼef uña-wñ kiafo̩ e-kʼi che ki fo̩ tʼogbegbele̩, ku me̩ la re̩ Jihofa O̩jo̩-me̩, kʼuwe̩do̩-wñ ki kpuna le̩ ki rida bʼume̩ o̩la te̩."
2CH,30,9,"Todu iche̩wñ kʼame̩ arida wa bo̩ Jihofa, abo ku ma mʼamo̩maye-me̩ kpʼamo̩ma-me̩ lelo le̩ ali uma ejumomi, kʼama ki ño̩ dabi wʼojane̩-i: todu Jihofa O̩jo̩-me̩ chʼe̩nufe̩de̩nyo̩ kpʼe̩ne̩ kʼi ali ejumomi; iche̩wñ ku me̩ mudabi wʼugbo-wñ i jʼarʼeju-wñ da bʼume̩ te̩ n."
2CH,30,10,"Abe̩le̩ amime̩cho̩ja ku ma fule le̩ le gu ef ewo ewo du oj ane̩ Ifraim kpai Manasa gbogbo wa Ze̩biulo̩n; ma muda nyʼuma anyi nacha, oñ ma kʼuma ru."
2CH,30,11,"I chaka dʼabe̩le̩, abo Ashe̩r kpai Manasa kpai Ze̩biulo̩n iche̩ka hi o̩la-ma wane̩, oñ ma lewa Je̩rusale̩m."
2CH,30,12,"Oñ o̩wo̩ O̩jo̩ laño̩ wa abi Juda ma kʼi dʼe̩do̩ okate ñwu ma, ku ma che e̩wñ kʼonu kpʼamagboji fʼuko̩-wñ te̩ lef o̩la Jihofa."
2CH,30,13,"Oñ amone̩ wewe jeju jo̩ Je̩rusale̩m ochu ekeji ku ma de uje̩wñ kʼo̩jo̩wu ma do̩ n le̩, o̩gbadu-wñ tabale."
2CH,30,14,"Taku ma kwane̩, oñ ma mʼubo iche̩ho ki jo̩ Jerusale̩m kpʼubo̩ iche̩bo̩ otulale du ko, oñ ma mʼu ko rinyo̩ ef aji Kidro̩n."
2CH,30,15,"Taku ma fʼElaloji kpa o̩jo̩ e̩ke̩gwe̩le̩ ochu ekeji. Anyo̩ la mu amatama kpʼabo Lifai, oñ ma che o̩la-ma ki fo̩, taku ma kʼe̩wñ iche̩bo̩ e̩gujo wʼef unyi Jihofa."
2CH,30,16,"Oñ ma kwodago jʼuña-ma aro̩ne aro̩ne alu kʼuko̩-o̩la Mose̩s, e̩ne̩ O̩jo̩ le̩, ka: amatama fʼe̩bie̩ ku ma gba o̩wo̩ abo Lifai tafio."
2CH,30,17,"Todu i nʼamone̩ wewe ef o̩gbadu le̩ ku ma ma fʼo̩la-ma che ki fo̩ n: todule̩ abo Lifai nʼo̩da e̩wñ Elaloji ekpa tod e̩ne̩ du kʼo̩la-wñ ma fe̩ n, ku ma je̩ ñwu ma fo̩ todu Jihofa."
2CH,30,18,"Todu o̩wo̩ amone̩ le̩ nana ma che o̩la-ma ki fo̩ n; abo Ifraim kpai Manasa kpai Isakar kpai Ze̩biulo̩n jʼefu ma wewe; ma muda je̩ Elaloji le̩ ojoji ñw alu kʼo̩takada le̩ ka, He̩ze̩kaya muda fʼadua che todu ma kakini, Jihofa kʼi nyo̩ kʼi nadʼu chʼe̩ne̩ du"
2CH,30,19,"ki dʼe̩do̩-wñ te̩ atene O̩jo̩, Jihofa kʼi chʼO̩jo̩ amata-wñ ele, dagba o̩la-wñ ma gworinyo̩ tʼeju alu ku ma che e̩wñ uña kiafo̩ le̩ ki fe̩ n."
2CH,30,20,Oñ Jihofa netirʼo̩la He̩ze̩kaya oñ i fʼo̩ga amone̩ le̩ che.
2CH,30,21,"Tak abo Israe̩l kʼeju ma dʼane̩ Je̩rusale̩m le̩ fʼuje̩wñ akala kʼo̩jo̩wu ma do̩ n de o̩jo̩ mebie, e̩do̩-ma bo̩ tabale; oñ abo Lifai kpʼamatama nʼe̩wñ iya ki ako̩la uje̩nyu je̩nyu Jihofa o̩jo̩ñwa o̩jo̩ñwa."
2CH,30,22,"Taku He̩ze̩kaya ko̩la anye̩do̩ ñw abo Lifai du ku ma mʼoji e̩wñ ema e̩nyo̩ e-Jihofa. Abe̩le̩ ma je̩ e̩wñ ku ma ko wa ñw O̩jo̩ ef uje̩wñ le̩ gbogbo o̩jo̩ mebie, ma la nʼe̩wñ iche̩bo̩ ure̩do̩ ache, kpai egogbodo̩ Jihofa O̩jo̩ amata-ma le̩."
2CH,30,23,Tak abo̩gbadu le̩ chaka fʼalu jo̩ ku ma ño̩ de o̩jo̩ mebie omune̩ ta; oñ ma ño̩ nʼuyo̩ ade o̩jo̩ mebie omune̩.
2CH,30,24,"Todu He̩ze̩kaya, onu Juda, kʼo̩kokuno̩ icham nyʼo̩gwo̩ko̩ kpʼame̩wño̩re̩ egini icham nyʼo̩gwo̩ko̩ mebie ñw o̩gbadu le̩ ku ma ko nyʼate̩ ache O̩jo̩; oñ amagboji kʼamo̩kokuno̩ icham nyʼo̩gwo̩ko̩ kpʼame̩wño̩re̩ egini icham nyʼo̩gwo̩ko̩ me̩gwa ñw o̩gbadu le. Oñ amatama wewe fʼo̩la-ma che ku ma fo̩."
2CH,30,25,"Tak abo̩gbadu Juda chaka, manyʼamatama kpʼabo Lifai kpʼabo̩gbadu du ku ma kwʼane̩ Israe̩l wa, kpʼamilowa ku ma kwʼane̩ Israe̩l wa ku ma la gugu Juda kwoyo̩."
2CH,30,26,"Abe̩le̩ uyo̩ tabale Je̩rusale̩m; todu akwʼo̩kpanachi So̩lo̩mo̩n, o̩ma Defid onu Israe̩l, e̩go̩-wñ de̩ Je̩rusale̩m mama ta n."
2CH,30,27,"Tak amatama ku ma chʼabo Lifai kwane̩ akadua ñw amone̩: oñ ma gbʼomu-ma, adua-ma la mute̩gu tʼunyi ugugu-wñ kiafo̩ le̩, owñ che gbogbo nyʼefojale."
2CH,31,1,"Oñ e̩gba ku ma fʼe̩wñ-i du che kpa, abo Israe̩l du ku ma jʼo̩mo̩ le̩ dufu nyʼewo ewo Juda, oñ ma fʼojibo ojibo guche̩ ye̩ge̩ ye̩ge̩, ma la fʼujo̩ ujo̩ oli Ashe̩ra lo̩ wane̩, oñ ma fʼotete otete kpo̩fo̩, kpʼubo̩ iche̩bo̩ du oj ane̩ Juda kpai Be̩njamin kpai Ifraim kpai Manasa ge̩, gbogbo taku ma fʼu kpabie̩ kpa. Tak abo Israe̩l chaka mudabi, oñ e̩ne̩ne̩ne̩ne̩ le tʼe̩gu-wñ, nyʼef ewo ewo e-ma."
2CH,31,2,"Taku He̩ze̩kaya fʼamatama kpai abo Lifai date̩ ukpe̩ru ukpe̩ru alu kʼuche̩ uche̩-ma de̩, e̩ne̩ne̩ne̩ne̩ nʼe̩-wñ alu kʼi ache e̩wñ, tʼamatama tʼabo Lifai tod e̩wñ iche̩bo̩ e̩gujo kpʼe̩wñ iche̩bo̩ ure̩do̩ ekowa, kʼama ki che e̩wñ, ku ma la gogbodo̩ ku ma laño̩ jʼalaku alaku uru Jihofa aje̩nyʼu."
2CH,31,3,"E̩wñ kʼonu ko kwʼef ane̩-wñ wa chʼutod iche̩bo̩ e̩gujo, tod iche̩bo̩ e̩gujo e-odudu kpʼe-ane̩, kpʼiche̩bo̩ e̩gujo tod o̩jo̩ uñmi o̩jo̩ uñmi, kpai todu ochu ki ane̩ tito̩, kpʼuje̩wñ uyo̩ ku ma dʼo̩jo̩-wñ te̩, alu ku ma ko̩ nyʼuko̩-o̩la Jihofa."
2CH,31,4,"Anoji e-le̩ i ñwa ñw amone̩ ku ma dodo Je̩rusale̩m ku ma kʼukpe̩ amatama kpʼabo Lifai wa ñwu ma, kʼe̩do̩-ma ki kwane̩ ef uko̩-o̩la Jihofa."
2CH,31,5,Oñ abu kʼo̩da le̩ kwo dufu ababa abo Israe̩l kʼe̩wñ e̩yo̩ ejo̩ga kpʼomi achiwebe̩te̩ma etito̩ kpʼekpo kpʼiño̩ kpʼe̩wñ oko du wa ololo ololo; ma ño̩ ko ukpe̩re̩gwa e̩wñ du wa e̩kute̩.
2CH,31,6,"Oñ abo Israe̩l kpai Juda ku ma gugu ewo ewo Juda, ama le̩ ño̩ kʼukpe̩re̩gwa amokuno̩ kpʼame̩wño̩re̩ egini kpʼukpe̩re̩gwa e̩wñ kʼamone̩ kojo̩ ñwu Jihofa, O̩jo̩-ma, wa, oñ ma mʼu ko jo̩ aido aido."
2CH,31,7,Ef ochu e̩ke̩ta ma chane̩ adʼe̩re̩ aido aido le̩ nyʼane̩ oñ ma che kpa ef ochu e̩kebie.
2CH,31,8,"Oñ e̩gba ku He̩ze̩kaya kpʼamagboji lewa go e̩wñ ku ma kojo̩ aido aido le̩, ma kele̩ Jihofa, oñ ma kadua ñw amone̩-wñ Israe̩l."
2CH,31,9,Taku He̩ze̩kaya tʼamatama kpʼabo Lifai ene o̩la aido aido le̩.
2CH,31,10,"Tak Azaraya, agboji amatama, kʼi chʼabunyi Ze̩do̩k, dohi ñw u kakini, Akwe̩gba ku ma chane̩ eko e̩wñ edu ne ate̩ wʼef unyi Jihofa, a tetaje̩ e̩wñ, i la bʼuwa jo̩, oñ i bo̩ jane̩ e̩kute̩: todu Jihofa mʼe̩nyo̩ du ñw abo-wñ me̩; oñ e̩wñ ki bo̩ jane̩ chʼo̩be̩le̩ke̩te̩-i."
2CH,31,11,Taku He̩ze̩kaya ñwa ñwu ma ku ma ñwʼe̩ko̩da unyi ef unyi Jihofa che̩; oñ ma fʼu ñwo̩che;
2CH,31,12,"taku ma kʼe̩wñ edu ne ate̩ le̩ wʼejefu manyʼukpe̩re̩gwa e̩wñ ku ma kojo̩ ñw O̩jo̩ alu kʼone̩ achubi one̩. Oñ Kono̩naya abo Lifai le̩ chʼe̩nuto̩gba kʼe̩wñ-i jʼef o̩wo̩-wñ, Shimeai o̩maye-wñ la chʼe̩ne̩ ekeji;"
2CH,31,13,"oñ Je̩haye̩l kpai Azazaya kpai Nehat kpai Asahe̩l kpai Je̩rimo̩t kpai Jo̩zabad kpʼIlaie̩l kpʼIsmakaya kpai Me̩hat kpai Be̩naya chʼamafejule̩, ma la jʼef o̩wo̩ Kono̩naya kpai Shimeai o̩maye-wñ, alu ku He̩ze̩kaya onu, kpai Azaraya kʼi chʼe̩nuto̩gba unyi O̩jo̩ dʼo̩da ñwu ma le̩."
2CH,31,14,"Oñ Ko̩re̩, o̩ma Imna abo Lifai kʼi ade alaku o̩wo̩ olodudu, nʼo̩da e̩wñ kʼamone̩ gʼe̩do̩la-ma ako wa ñw O̩jo̩, kʼi fʼe̩wñ ku ma du ne̩ ate̩ kpʼe̩wñ ki afo̩ e-efo̩ le̩ kpe̩ ñw amone̩."
2CH,31,15,"Ide̩n kpai Minayamin kpai Je̩shua kpai She̩maya kpai Amaraya kpai She̩kanaya la jʼef o̩wo̩-wñ, ewo ewo amatama, ef ugugu ku ma ke̩do̩no ma ku ma du ñwu ma, ku ma kpe̩ ñw amo̩maye-ma uche̩ uche̩, tʼabo ki nana tʼabo ki nya,"
2CH,31,16,"manyʼabo ku ma fʼaboke̩le̩-ma lo rʼef o̩takada o̩gba, o̩gba, akwʼo̩ma e̩ne̩ke̩le̩ o̩do̩ me̩ta kpai ate̩to̩gba-wñ, owñ chʼe̩ne̩ du kʼi agudu nyʼef unyi Jihofa alu kʼi dukpe̩ kʼi ache e̩wñ-wñ o̩jo̩ñwa o̩jo̩ñwa, tod e̩wñ ku ma che ef ugugu e-ma likpa alu kʼukpe̩ru-ma de̩,"
2CH,31,17,"tʼamatama ku ma lo rʼef o̩takada tʼeju unyi unyi amata-ma, kpʼabo Lifai ku ma dʼo̩do̩ ogu kpʼate̩to̩gba-wñ, ef e̩wñ-ma ku ma de ukpe̩ru ukpe̩ru-ma;"
2CH,31,18,"kpʼabo-ma egini chaka, kpʼamo̩ya-ma kpʼamo̩ma-ma e̩ne̩ke̩le̩ kpʼamo̩ma-ma onobule̩ owñ chʼo̩gbo̩dudu one̩ ku ma fulo rʼef o̩takada; todu ma fʼo̩la-ma gworinyo̩ ki fo̩ todu e̩wñ ku ma ke̩do̩no ma le̩."
2CH,31,19,"I chʼe-amo̩ma Aro̩n ku ma chʼamatama ku ma jʼoko ane̩ ije̩ ewo ewo-ma, aboke̩le̩ jʼewo ewo le̩ ku ma fʼodu-ma do̩ ku ma kpʼukpe̩ ñw aboke̩le̩ ku ma jʼef amatama, kpʼabo Lifai du ku ma fʼuma lo rʼef o̩takada le̩."
2CH,31,20,Abe̩le̩ He̩ze̩kaya la che ugbo du Juda; oñ i fʼe̩wñ ki nyo̩ kʼi la chʼo̩kpakpa ki chʼalu ku ma chubi one̩ eju Jihofa O̩jo̩-wñ che.
2CH,31,21,"Oñ uko̩lo̩ du kʼi chane̩ eche ef e̩wñ eche ef unyi O̩jo̩ kpʼef uko̩-o̩la kpʼef uko̩ ku ma te̩, kʼi tene O̩jo̩-wñ, i che kpʼe̩do̩-wñ chaka, oñ i ra ñw u."
2CH,32,1,"Ubi e̩wñ-i du, kpʼubi O̩jo̩ abe̩i eche, Se̩nake̩rib, onu Asiria, lewa, oñ i mugudu wʼoj ane̩ Juda, oñ i ru ru nyʼewo ewo ki nʼaku; i la nʼibe ka kʼi akpʼo̩mo̩ fo̩ ñw o̩la-wñ."
2CH,32,2,"Tak e̩gba ku He̩ze̩kaya li ka ku Se̩nake̩rib lewa, kʼi la fʼeju-wñ kparʼekogubo̩ Je̩rusale̩m,"
2CH,32,3,i nyʼojuju kpʼamagboji-wñ kpʼamagbiti-wñ kʼi fʼo̩na e̩bi omi ej o̩do̩da ewo le̩ re; ma la bʼo̩ che.
2CH,32,4,"Abe̩le̩ amone̩ wewe jeju jo̩, oñ ma fʼona e̩bi omi le̩ re chaka, kpʼukpolo kʼi acha gu alumeji ane̩ le̩ du, ma kakini, Tode̩wñ amonu Asiria awa kumali omi nana?"
2CH,32,5,"Tak i fʼukpahiu ne̩, oñ ma fʼaku kʼi lo̩ le̩ chaka ne, i la dʼu kwane̩ gbogbo wʼo̩do̩go̩ o̩do̩go̩-wñ, kpʼo̩do̩ ekeji ejo̩do̩da-wñ, oñ ma bʼukpa to Milo, e-ewo Defid le̩, ma la fʼe̩wñ ido̩na ogu kpʼugbe̩yo̩ che e̩kute̩."
2CH,32,6,"Tak i kʼamonu ogu jo ku ma nʼamone̩ le̩, oñ i ko ma wa jʼugbo-wñ oj ukpologu me̩rʼalaku ewo le̩. Tak i ko̩la anye̩do̩ ñwu ma, kakini,"
2CH,32,7,"Me̩ ki fʼejugbiti, me̩ fʼe̩do̩ ne̩, me̩ ki railo n, e̩do̩-me̩ ki da kpu tod onu Asiria-i n, kpai todu o̩wo̩ one̩ ku ma jʼugbo-wñ chaka n; todu abo ku ma jʼugbo wa wewe tʼabo ku ma jʼugbo-wñ le:"
2CH,32,8,"o̩wo̩ o̩re̩la dʼugbo-wñ; Jihofa O̩jo̩-wa muda dʼugbo e-wa kʼi te̩ko wa, kʼi la fʼogu e-wa ja. Tak e̩do̩ amone̩ dachi nʼo̩la ku He̩ze̩kaya onu Juda ka le̩."
2CH,32,9,"Ubi le̩ Se̩nake̩rib fʼabuko̩lo̩-wñ kpuche̩ nyi Je̩rusale̩m (owñ onugo la dʼo̩gba Lakish, ukpahiu-wñ du la jʼugbo-wñ), oñ i fʼuche̩ kpe̩ ru He̩ze̩kaya onu Juda kpʼabo Juda du ku ma jo̩ Je̩rusale̩m, kakini,"
2CH,32,10,"Abu ku Se̩nake̩rib onu Asiria aka de̩ kakini, E̩wñ me̩ ke̩do̩no, ku me̩ kwojo̩ Je̩rusale̩m kʼu kpala nyu-i?"
2CH,32,11,"He̩ze̩kaya agba me̩ ibe kʼi mʼume̩ ko ñw uku ukpo̩ta kpʼalugbe̩, kakini, Jihofa O̩jo̩-wa agba wa kwef o̩wo̩ onu Asiria n?"
2CH,32,12,"I che He̩ze̩kaya le̩ gbage̩de̩ mʼotete otete-wñ kpʼubo̩ ubo̩ iche̩bo̩-wñ ko, tak i ñwa ñw abo Juda kpai Je̩rusale̩m, kakini, Ame̩ adojikane̩ o̩gba ubo̩ iche̩bo̩ okate, oji-wñ ame̩ la agu otulale jo n?"
2CH,32,13,Ame̩ ma e̩wñ kʼomi kpʼamata-mi che abo ane̩ du n? I nugbo du kʼamo̩jo̩ abuche̩ichi ane̩ ane̩ kibo̩ neke gbʼane̩-ma tane̩ bʼo̩wo̩-mi te̩?
2CH,32,14,"E̩ne̩ dʼef amo̩jo̩ abuche̩ichi du kʼamata-mi fʼu kpo̩fo̩ hioko, kʼi neke gbʼabo-wñ bʼo̩wo̩-mi te̩, tak O̩jo̩ e-me̩ neke gba me̩ bʼo̩wo̩-mi te̩?"
2CH,32,15,"Todule̩ ame̩ ki je̩ ñwu He̩ze̩kaya da me̩ ibe, kʼi la agba me̩ ibe abe̩i n; me̩ ki la dʼo̩la-wñ rʼochochi n; todu i nʼo̩jo̩ abo uche̩ichiʼka abe̩k ojane̩ʼka kʼi neke gbʼabo-wñ bʼo̩wo̩-mi te̩ n, kpai bʼo̩wo̩ amata-mi te̩ n: abʼO̩jo̩ e-me̩ ale kʼi agba me̩ bʼef o̩wo̩-mi te̩?"
2CH,32,16,Oñ abuko̩lo̩-wñ ño̩ nʼo̩la omune̩ omune̩ aka nyu Jihofa O̩jo̩ kpai adu-wñ He̩ze̩kaya tʼe-le̩ le ta.
2CH,32,17,"I ño̩ fʼo̩takada ko̩ abu Jihofa, O̩jo̩ Israe̩l, ina, kʼi la ako̩la achakpabie̩ uwñ, kakini, Alu kʼamo̩jo̩ abuche̩ichi ane̩ ane̩ ma gbʼabo-ma bʼo̩wo̩-mi te̩ n le̩, abe̩le̩ oñ O̩jo̩ e-He̩ze̩kaya ma ñʼagbʼabo-wñ bʼo̩wo̩-mi te̩ n."
2CH,32,18,"Taku ma dʼomu dago aka nana alu ichi abo Juda ñw abo Je̩rusale̩m ku ma jʼoj aku le̩, ku ma nyʼuma okpo, ku ma laño̩ che ma e̩do̩ñwañwala; todu kʼama ki fʼewo le̩ du."
2CH,32,19,"Oñ ma nʼo̩la O̩jo̩ e-Je̩rusale̩m aka alu ku ma nʼo̩la amo̩jo̩ amone̩ ile̩-i aka, e-ki chʼuko̩lo̩ kʼo̩wo̩ one̩ che le̩."
2CH,32,20,"Todule̩ He̩ze̩kaya onu kpai Aizaya akache̩, o̩ma Emo̩z, chadua oñ ma kwarʼefojale."
2CH,32,21,"Taku Jihofa fʼonuche̩ kpe̩ wa, oñ e-le̩ fʼamagbiti ku ma nʼuwohi chaka gwoda jʼane̩, kpʼame̩nuto̩gba kpʼamagboji ogu ef uru onu Asiria. Oñ i mudabi tʼane̩-wñ kpʼanyo̩. Tak e̩gba kʼi mugudu tʼef unyi o̩jo̩-wñ, abo-wñ onugo kʼi dʼato̩-wñ bi nʼo̩kwo̩chagali kpa o̩mo̩."
2CH,32,22,"Abe̩le̩ Jihofa fu He̩ze̩kaya kpʼabo ku ma dodo Je̩rusale̩m jadu bʼo̩wo̩ Se̩nake̩rib onu Asiria te̩, kpai bʼo̩wo̩ e̩ne̩ du te̩, oñ i fʼuma de o̩wo̩ tʼo̩wo̩ du."
2CH,32,23,"Tak amone̩ wewe ko e̩wñ ele wa Je̩rusale̩m ñwu Jihofa, kpʼe̩wñ akoko ñwu He̩ze̩kaya, onu Juda ge̩; todabe̩le̩ i mud e̩ne̩lile eju abo uche̩ichi du akwʼe̩gba le̩."
2CH,32,24,"Iko le̩ o̩ga le kʼi du He̩ze̩kaya kpa: tak i rodubo̩ Jihofa; oñ i ko̩la ñw u, i la mʼe̩wñ ujiweʼka du ñw u."
2CH,32,25,He̩ze̩kaya muda dabi che teju alu ku ma che̩nyo̩ ñw u n; todu i hi o̩la-wñ ne; todule̩ uwe̩do̩ wa bʼowñ kpʼabo Juda kpai Je̩rusale̩m ma.
2CH,32,26,"Taku He̩ze̩kaya fʼo̩la-wñ hi wane̩ tod uba e̩do̩-wñ le̩, tʼowñ tʼabo ku ma dodo Je̩rusale̩m, todabe̩le̩ oñ uwe̩do̩ Jihofa ma wa bʼuma ma o̩kpanachi He̩ze̩kaya n."
2CH,32,27,He̩ze̩kaya la nʼe̩wñ anana kpʼojima nana tabale. I fʼunyi unyi akpulu ko ñw o̩la-wñ todu ajifa kpai o̩jamalia kpai todu okuta akoko kpai todu e̩wñ ido̩ro̩ kpai todu ugbe̩yo̩ kpai todu e̩wñ ki nyo̩ ojoji ojoji du;
2CH,32,28,"i ño̩ ro̩ aka aka tod e̩wñ e̩yo̩ ki tʼoko awa etito̩, kpʼomi achiwebe̩te̩ma tito̩ kpʼekpo; kpʼunyi unyi tod ame̩la abe̩re̩me̩le̩ ojoji ojoji, kpʼiga iga tod ujo ujo ame̩wño̩re̩ le̩."
2CH,32,29,"Anoji e-le̩ i ño̩ fʼewo ewo ne̩ ñw o̩la-wñ kpʼame̩wño̩re̩ egini, i la nʼame̩wñ ukpa kpʼamokuno̩ ololo; todu O̩jo̩ kʼane̩ ñw u nana ololo."
2CH,32,30,"He̩ze̩kaya ki de̩ gbage̩de̩ ño̩ fʼo̩na e̩bi omi Giho̩n e-ate̩ le̩ kpa, oñ i mʼu rida kʼi gwo̩ru wa o̩wo̩ olane̩ ewo Defid kpakpa. Uko̩lo̩ du ku He̩ze̩kaya che la ra ñw u."
2CH,32,31,"Ama ugbo o̩la amajomudechi amagboji Babilo̩n, ku ma fʼuche̩ kpe̩ rʼu ku ma tene e̩wñ awuwu ku ma che ane̩ le̩. O̩jo̩ tʼowñ no̩ kʼi jʼo̩ ma, todu kʼi ma e̩wñ du ki dʼef e̩do̩-wñ."
2CH,32,32,"Oñ e̩wñ ki bo̩ ku He̩ze̩kaya che kpai e̩wñ e̩nyo̩ kʼi che, go, inabali-wñ che̩ko̩ of o̩takada ane̩-ego e-Aizaya akache̩, o̩ma Emo̩z le̩, ef o̩takada amonu Juda kpai Israe̩l."
2CH,32,33,"Taku He̩ze̩kaya cholu manyʼamata-wñ, oñ ma mʼu du ji ugbo ki dʼatate̩ tule ef ojinoji amo̩ma Defid. Tak abo Juda chaka kpai abo ku ma dodo Je̩rusale̩m bʼojima mʼo̩ iko uku-wñ. Taku Manasa o̩ma-wñ jonu koji-wñ."
2CH,33,1,O̩do̩ Manasa chʼe̩gweji e̩gba kʼi chane̩ ejonu; i la jonu Je̩rusale̩m o̩do̩ ooje nyoke me̩lu.
2CH,33,2,"1 la fʼe̩wñ ki bie̩ne̩ eju Jihofa che, likpa alu kʼe̩wñ ihie̩ne̩ abo uche̩ichi ki Jihofa ne rinyo̩ bʼabo Israe̩l o̩gba te̩ de̩."
2CH,33,3,"I ño̩ dabi ko̩ otete otete e-ku He̩ze̩kaya ata-wñ kpo̩fo̩ wane̩ le̩; oñ i fʼubo̩ ubo̩ iche̩bo̩ ne todu amiBeal, i la fʼujo̩ ujo̩ oli Ashe̩ra che, oñ i dojikane̩ ñw o̩wo̩ e̩wñ ojale du, i la re̩ ma."
2CH,33,4,"Tak i fʼubo̩ ubo̩ iche̩bo̩ ne̩ ef unyi Jihofa, ugbo ki Jihofa kakini, Odu-mi la ade̩ Je̩rusale̩m ogbegbele̩."
2CH,33,5,Oñ i fʼubo̩ ubo̩ iche̩bo̩ ne tod o̩wo̩ e̩wñ ojale du ef ologbo unyi Jihofa meji le̩.
2CH,33,6,"I ño̩ je̩ ñw amo̩ma-wñ lale gu ef una du ef o̩go̩ o̩ma Hino̩m le̩; i nago akpa, i nʼe̩wñ ifamu ache, i chʼe̩wñ obochi, i chʼe̩wñ kpʼamadaje̩nu kpʼamochu; i fʼe̩wñ ki bie̩ne̩ eju Jihofa che dabo̩ta, kʼi biʼi eju."
2CH,33,7,"Taki mʼojibo kʼi gbe̩ le̩ du dago ef unyi O̩jo̩, owñ chʼe-kʼO̩jo̩ ka ñwu Defid kpai So̩lo̩mo̩n o̩ma-wñ kakini, Ef unyi-i, efu Je̩rusale̩m-i, kʼomi du kwef o̩lo̩pu o̩lo̩pu Israe̩l du, omi adʼodu-mi te̩ ogbegbele̩;"
2CH,33,8,"u ñʼadʼe̩re̩ Israe̩l kwo oj ane̩ kʼomi dute̩ ñw amata-me̩ n; e̩wñ okate de̩, iche̩wñ ku ma dejute̩ ku ma che e̩wñ du kʼu ñwa ñwu ma lugbo Mose̩s teju uko̩-o̩la du kpʼe̩wñ uhio̩me̩ kpʼe̩wñ kʼoji ajo̩ ka,"
2CH,33,9,"oñ Manasa kʼabo Juda kpʼabo ku ma dodo Je̩rusale̩m la, ku ma chʼe̩bie̩ne̩ tʼabo uche̩ichi ku Jihofa kpabie̩ bʼabo Israe̩l o̩gba te̩ le."
2CH,33,10,Jihofa la ko̩la ñwu Manasa kpʼabo-wñ; ma muda nyeti n.
2CH,33,11,"Todule̩ Jihofa kʼamagboji abogu onu Asiria wa bʼuma ma, owñ le̩ nʼuwo̩ mu Manasa tak i fʼu ji igbaligba ebije ikpa, oñ i mʼu du le tu Babilo̩n."
2CH,33,12,"Tak e̩gba kʼi dʼef o̩pe̩cha le̩ i chologu bo̩ Jihofa, O̩jo̩-wñ, oñ i hi o̩la-wñ wane̩ nana o̩gba O̩jo̩ e-amata-wñ,"
2CH,33,13,"i la rodubʼo̩; tak i gbo̩ urodubo̩-wñ, i la gbo̩ ologu kʼi che, tak i mʼowñ du dabiwa Je̩rusale̩m wʼef o̩fe̩ ojane̩-wñ. Taku Manasa fuma ka ku Jihofa, owñ le̩ chʼO̩jo̩."
2CH,33,14,"Tak ubi le̩ i fʼaku ne ejo̩do̩da aku ewn Defid, o̩wo̩ olane̩ Giho̩n, ef o̩go̩ le̩, gbogbo wʼalaku E̩ja; i la nʼe nyʼOfe̩l daka, oñ i ne kʼi gba nana ololo: tak i kʼamagboji abogu jʼewo ewo Juda du ki nʼaku."
2CH,33,15,"I la mʼamo̩jo̩ abononojo kpai ode ode ko kwef unyi Jihofa, kpʼubo̩ iche̩bo̩ du kʼi ne oj uwo unyi Jihofa kpai efu Je̩rusale̩m oñ i mʼu ko arinyo̩ bʼef ewo le̩ te̩."
2CH,33,16,"Tak i fʼubo̩ iche̩bo̩ Jihofa ñwo̩che, oñ i kʼe̩wñ iche̩bo̩ ure̩do̩ kpʼugwa wa che oji-wñ; i la ñwa ñw abo Juda ku ma re̩ Jihofa, O̩jo̩ e-Israe̩l."
2CH,33,17,"I chaka dʼabe̩le̩, amone̩ nache iche̩bo̩ oj otete otete le̩ alo waa, ma muda che ñwu Jihofa O̩jo̩-ma kate."
2CH,33,18,"Oñ e̩wñ ki bo̩ ku Manasa che, kpʼadua kʼi che ñw O̩jo̩-wñ, kpʼo̩la amagane̩ ku ma ko̩la ñw u ef odu Jihofa. O̩jo̩ e-Israe̩l, go, ma fʼinabali-wñ ko̩ ref inabali e̩wñ kʼamonu Israe̩l che."
2CH,33,19,"Kpai adua kʼi che, kpʼalu kʼO̩jo̩ gbʼadua-wñ, kpʼadure-wñ chaka kpʼada kʼi je̩ kpai ugbo du kʼi nʼotete otete, kʼi la ko ujo ujo oli Ashe̩ra kpai ojibo ojibo ku ma gbe̩ le̩ dago jo̩ o̩gba tak i hi o̩la-wñ wane̩ le̩, go, inabali-wñ che̩ko̩ ref o̩takada inabali Hozai."
2CH,33,20,"Abe̩le̩ Manasa cholu manyʼamata-wñ, oñ ma mʼu du ji ef unyi-wñ onugo; tak Amo̩n, o̩ma-wñ, jonu koji-wñ."
2CH,33,21,O̩do̩ Amo̩n chʼogu nyoke meji e̩gba kʼi chane̩ ejonu; oñ i jonu Je̩rusale̩m o̩do̩ meji.
2CH,33,22,"I la fʼe̩wñ ki bie̩ne̩ eju Jihofa che, alu kʼata-wñ Manasa che; Amo̩n la che iche̩bo̩ ñw ojibo du kʼata-wñ gbe̩ le̩, oñ i re̩ ma."
2CH,33,23,I la hi o̩la-wñ wane̩ o̩gba Jihofa alu ku Manasa ata-wñ hi o̩la-wñ wane̩ n; todu Amo̩n kide̩ nafudu alo waa.
2CH,33,24,Tak abuko̩lo-wñ jʼalu nyʼu oñ ma mʼu du kpa ef unyi-wñ onugo.
2CH,33,25,"Ama abʼane̩ o̩mo̩ fʼabo du ku ma jalunyʼAmo̩n onu kpa; tak abane̩ le̩ mʼo̩ma-wñ Josaya, du jonu koji-wñ."
2CH,34,1,O̩do̩ Josaya chʼe̩jo̩ e̩gba kʼi chane̩ ejʼonu; oñ i jʼonu Je̩rusale̩m o̩do̩ ogue̩gwa nyokeʼka.
2CH,34,2,"I la che e̩wñ o̩kpakpa eju Jihofa, oñ i lule̩ o̩na o̩na Defid, ata-wñ; i la na tʼo̩wo̩ awo̩to̩ abe̩k awohi n."
2CH,34,3,"Todu ef o̩do̩ e̩ke̩jo̩ kʼi jʼonu, abu kʼi chʼimo̩to̩ ta, i chane̩ etene O̩jo̩ Defid, ata-wñ; oñ ef o̩do̩ e̩ke̩gweji i chane̩ eche ku Juda kpai Je̩rusale̩m ki fe̩ bʼotete otete kpai ujo̩ ujo̩ oli Ashe̩rim kpai ojibo ojibo ku ma gbe̩ kpʼojibo ojibo ku ma da le̩ te̩."
2CH,34,4,"Taku ma kʼubo ubo̩ iche̩bo̩ amiBeal kpo̩fo̩ wane̩ eju-wñ; oñ ojibo ojibo olu ki jʼoji-ma atate̩, i fʼulo̩ wane̩; tak i fʼAshe̩rim kpʼojibo ojibo ku ma gbe̩ kpʼe-ku ma da ge̩ ye̩ge̩ ye̩ge̩, oñ i fʼu gwu ebutu, tak i bʼu rʼojinoji ojinoji abo ku ma che ma akwoubi le̩."
2CH,34,5,"I la mʼachiku amatama ko gujo oj ubo̩ ubo̩ iche̩bo̩ e-ma onugo, oñ i che ku Juda kpai Je̩rusale̩m ki fe̩."
2CH,34,6,Abe̩le̩ i che ewo ewo Manasa kpʼIfraim kpai Simeo̩n gbogbo wa Naftali ef alache̩-ma lale.
2CH,34,7,"I la fʼubo̩ ubo̩ iche̩bo̩ kpo̩fo̩ wane̩, oñ i fʼAshe̩rim-ma kpʼojibo ojibo ku ma gbe̩ le̩ gwu ebutu; i la fʼojibo ojibo olu ugbo du ojane̩ Israe̩l lo̩ wane̩, tak i mudabi wa Je̩rusale̩m."
2CH,34,8,"Oñ ef o̩do̩ e̩ke̩gwe̩jo̩ kʼi jonu, e̩gba kʼi che kʼane̩ kpʼunyi le̩ ki fe̩ kpa, i fu Shefan, o̩ma Azalaya, kpai Maaseya, agboji ewo le̩ kpai Joa o̩ma Joahaz, kʼi akʼinabali nyʼo̩takada, kpuche̩ nyʼañwʼunyi Jihofa, O̩jo̩-wñ, che."
2CH,34,9,"Oñ ma lewʼugbo Hilkaya, agboji amatama oñ ma mʼo̩ko̩ ku ma ko wʼef unyi O̩jo̩, owñ chʼe-kʼabo Lifai ku ma de o̩na o̩na gba o̩wo̩ Manasa kpʼIfraim kpʼe̩bo̩bo̩ abo Israe̩l kpʼabo Juda kpai Be̩njamin chaka kpai abo ku ma dodo Je̩rusale̩m, ko wa jo̩."
2CH,34,10,Tak abo le̩ mʼu ko jʼef o̩wo̩ abuko̩lo̩ ku ma fejute̩ unyi Jihofa; tak abo ku ma chuko̩lo̩ ef unyi Jihofa le̩ mʼu ko ñw unyi le̩ che tʼe̩gu-wñ;
2CH,34,11,ma kʼo ñw amafoli kpʼamano̩do̩ ku ma mʼu ko la okuta ku ma da kpʼigbo oli ku ma ko che oli agbamune̩ kpʼoli ikeli tod unyi unyi kʼamonu Juda fʼu kpo̩fo̩ le̩.
2CH,34,12,"Abo le̩ fʼuko̩lo̩-wñ che alu ku ma achubi one̩ nyo̩nyo̩. Oñ abo ku ma du ñwu ku ma fejute̩ ma che Jehat kpai Obadaya, ku ma chʼabo Lifai ef amo̩ma Me̩rari; kpai Ze̩karaya kpai Me̩shulam, ef amo̩ma Kohat, ku ma fejutʼo; abo Lifai-i chaka la chʼo̩ka e̩wñ eli enu."
2CH,34,13,"Ama ño̩ nʼo̩da abo ku ma nʼadu ge̩, oñ ma fejutʼabo du ku ma chʼuko̩lo̩, alu du kʼe̩wñ ku ma che de̩; oñ abo Lifai iche̩ka chʼamako̩takada, iche̩ka chʼamo̩male̩, iche̩ka la chʼamadona."
2CH,34,14,"Tak e̩gba ku ma kʼo̩ko̩ kʼamone̩ ko wʼef unyi Jihofa le̩ dufu, Hilkaya, atama fʼo̩takada uko̩-o̩la Jihofa kʼi lʼo̩wo̩ Mose̩s wa le̩ li."
2CH,34,15,"Taku Hilkaya mʼohi du, oñ i ka ñwu Shefan, ako̩takada, kakini, Omi fʼo̩takada uko̩-o̩la li ef unyi Jihofa. Taku Hilkaya mʼo̩takada le̩ du ñwu Shefan."
2CH,34,16,"Oñ Shefan nʼo̩takada le̩ nyʼugbo onu, i ño̩ dʼo̩la dabi wa ñw onu ge̩, kakini, E̩wñ du ku ma ko nyʼabuko̩lo̩-we̩ o̩wo̩ ku ma che, ma jʼo̩mo̩ ache."
2CH,34,17,"Ma la mʼo̩ko̩ ku ma li ef unyi Jihofa ko dajane̩, ma la mʼu ko nyʼamafejute̩, kpʼabuko̩lo̩ le̩ o̩wo̩ me̩."
2CH,34,18,"Taku Shefan, ako̩takada le̩, ka ñw onu kakini, Hilkaya, atama mʼo̩takadaʼka du ñwu mi-i. Taku Shefan chane̩ o̩kalatu-wñ eche o̩gba onu."
2CH,34,19,"Oñ i lewatu, e̩gba kʼonu fʼo̩la uko̩-o̩la lʼe̩ gbo̩, i fʼe̩wñ o̩la-wñ fana."
2CH,34,20,"Tak onu ñwa ñwu Hilkaya kpʼAhaikam o̩ma Shefan, kpai Abdo̩n o̩ma Maika, kpai Shefan ako̩takada le̩, kpʼAsaiya e̩nuko̩lo̩ onu, kakini,"
2CH,34,21,"Me̩ nyʼatene ugbo Jihofa todu mi, kpai todu abo ku ma bobo Israe̩l kpai Juda, ugbo o̩la o̩takada ku ma li-i; todu uke̩do̩fulu Jihofa ki dafo bʼuwa ma-i tabale, todabu kʼamata-wa ma de o̩la Jihofa, ku ma che teju o̩la du ku ma ko̩ nyʼo̩takada-i n."
2CH,34,22,"Abe̩le̩ Hilkaya kpʼabo kʼonu ka ñwu ma le̩, nyʼugbo Ho̩lda, akache̩ onobule̩, kʼi chʼo̩ya Shalum, o̩ma Tokhat o̩ma Hasra, adalo̩na unyi e̩wñ ku ma ko nyʼo̩la, (onobule̩ le̩ la gugu Je̩rusale̩m ikpo unyi ekeji); taku ma bʼo̩ chʼoluka abe̩le̩."
2CH,34,23,"Oñ i ka ñwu ma kakini, Abu ki Jihofa, O̩jo̩ Israe̩l aka de̩, kakini, Me̩ ka ñw e̩ne̩ ki kpe̩ me̩ wa ugbo mi le̩, kakini,"
2CH,34,24,"Abu ki Jihofa aka de̩ kakini, Go, omi okʼe̩bie̩ne̩ wa abʼuña-i ma, kpai abʼabo ku ma dodo emi ma, owñ chʼama du ku ma ko̩ nyʼo̩takada ku ma fʼo̩kalatu-wñ che o̩gba onu Juda le̩."
2CH,34,25,"Todabu ku ma hi umi tinyo̩ ku ma la fʼotulale gujo ñw amo̩jo̩ omune̩, kʼama ki nʼuko̩lo̩ o̩wo̩-ma chaka anyʼumi uwe̩do̩; todule̩ uke̩do̩fulu-mi adafo bʼuña-i ma, i la nʼugbo du ku ma akpalu n."
2CH,34,26,"I muda chʼe-onu Juda kʼi kpe̩ me̩ wa atene ugbo Jihofa le̩, abu ku me̩ aka ñw u de̩, kakini, Abu ku Jihofa, O̩jo̩ e-Israe̩l, ka ugbo o̩la kʼe̩ gbo̩ le̩ de̩,"
2CH,34,27,"kakini, Todabu kʼe̩do̩-we̩ lo̩la, kʼe̩ la hi o̩la-we̩ wane̩ o̩gba O̩jo̩ abu kʼe̩ gbʼo̩la kʼi ka rʼuña-i, kpai e-kʼi ka rʼabo ku ma dodo emi oji, kʼe̩ la hi o̩la-we̩ wane̩ o̩gba mi, kʼe̩ fʼe̩wñ o̩la-we̩ fana, kʼe̩ ño̩ raku o̩gba mi, omi ño̩ gbʼe-we̩ ge̩, Jihofa aka-i."
2CH,34,28,"Go, omi adʼuwe̩ wʼugbo amata-we̩, ma la adʼuwe̩ tef ura-we̩ kpʼure̩do̩, eju-we̩ ño̩ adʼe̩wñ e̩bie̩ne̩ du kʼu nako wa abʼuña-i ma n, kpai abʼabo ku ma dodo uña-i ma n. Taku ma mʼo̩la du dabiwa ñw onu."
2CH,34,29,Tak onu fʼuche̩ kpe̩ nyʼadʼabogi-jo Juda kpai Je̩rusale̩m wa jʼugbokate.
2CH,34,30,"Tak onu mute̩gu nyʼunyi Jihofa, manyʼaboke̩le̩ Juda chaka kpʼabo ku ma dodo Je̩rusale̩m kpʼamatama kpʼabo Lifai kpʼamone̩ le̩ chaka tʼabʼe̩-lile tʼabʼe-kekele; tak i fʼo̩kalatu o̩la du ki jʼef o̩takada alo ku ma li ef unyi Jihofa le̩ che nyʼuma eti."
2CH,34,31,"Tak onu kwodago uña-wñ, oñ i fʼalo kpe̩ o̩gba Jihofa, ka kʼi alule̩ tu Jihofa ubi kʼi la ade uko̩ uko̩ kʼi te̩ kpʼo̩la ibenu-wñ kpʼe̩wñ uhio̩me̩-wñ, kpʼe̩do̩-wñ kpʼonugo-wñ chaka, todu kʼi che teju o̩la alo ku ma ko̩ nyʼo̩takada-i."
2CH,34,32,"Tak i je̩ ñw abo du ku ma jo̩ Je̩rusale̩m kpai Be̩njamin ku ma dago kpaka. Oñ abo ku ma dodo Je̩rusale̩m che alu kʼalo O̩jo̩ ka, owñ chʼO̩jo̩ e-amata-ma."
2CH,34,33,"Oñ Josaya mʼe̩wñ ihie̩ne̩ du ko bʼoj ane̩ du kʼo̩wo̩ abo Israe̩l ne̩ te̩, oñ i je̩ ñw amone̩ du ku ma jo̩ Israe̩l ku ma re̩ Jihofa O̩jo̩-ma. O̩jo̩ du kʼi deju ma kwo bʼetu Jihofa, O̩jo̩ e-amata-ma, ubi te̩ n."
2CH,35,1,Taku Josaya fʼElaloji de ñwu Jihofa Je̩rusale̩m; ma la fʼe̩wñ Elaloji le̩ kpa o̩jo̩ e̩ke̩gwe̩le̩ ochu ejodudu.
2CH,35,2,"Tak i hi amatama jo̩ ugugu ugugu e-ma, oñ i dʼugbe̩do̩ ñwu ma ku ma che e̩wñ-ma ef unyi Jihofa."
2CH,35,3,"Tak i ka ñw abo Lifai ku ma fo̩ todu Jihofa ku ma la ko abo Israe̩l e̩wñ kakini, Dʼakpati alo kiafo̩ le̩ tef unyi ki So̩lo̩mo̩n, o̩ma Defid kʼi chʼonu Israe̩l ko̩ le̩; i dʼugbo kʼume̩ ne̩ ika ge̩ n. Fa-i ame̩ ki re̩ Jihofa, O̩jo̩-me̩, kpʼabo-wñ Israe̩l."
2CH,35,4,"Me̩ ki la fʼo̩la-me̩ ñwo̩che jo̩ ukpe̩ru ukpe̩ru teju alu kʼunyi unyi amata-me̩ de̩, alu ku Defid onu Israe̩l kpai So̩lo̩mo̩n o̩ma-wñ ko̩ nyʼo̩takada."
2CH,35,5,"Taku me̩ kwodago jʼef uña kiafo̩ le̩ alu kʼuche̩ uche̩ unyi unyi amata todu amo̩maye ku ma chʼamo̩ma amone̩-i de̩, teju alu kʼakwo̩ra unyi akwo̩ra unyi abo Lifai chʼe̩kpe̩ru jo̩."
2CH,35,6,"Taku me̩ fʼElaloji kpa, ku me̩ fʼo̩la-me̩ che ku me̩ fo̩, oñ me̩ fʼu ñwo̩che jo̩ todu amo̩maye-me̩ ku ma ki che teju o̩la Jihofa kʼi lʼo̩wo̩ Mose̩s wa."
2CH,35,7,"Taku Josaya kʼame̩wño̩re̩ egini owñ chʼamo̩mala kpai amo̩mewo wa ne ate̩ tod amo̩ma amone̩ le̩, o̩chaka-wñ chʼutodu e̩wñ iche̩bo̩ Elaloji, tod abo du kʼeju mu dane̩ o̩mo̩; aluka-wñ che icham nyʼo̩gwo̩ko ogue̩gwa, manyʼamo̩kokuno̩ icham nyʼo̩gwo̩ko̩ me̩ta: e̩wñ-i kwef e̩wñ kʼonu ne̩."
2CH,35,8,"Tak amagboji-wñ gʼe̩do̩la-ma kʼe̩wñ nyʼate̩ jo̩ tod amone̩ kpʼamatama kpʼabo Lifai. Hilkaya kpai Ze̩karaya kpai Jehaye̩l, ku ma chʼame̩nuto̩gba unyi O̩jo̩, mʼame̩wño̩re̩ icham nyʼo̩gwo̩ko̩ meji nyʼulo̩gwa kpʼo̩kokuno̩ oli me̩fa ko ñw amatama ku ma kowa che Elaloji."
2CH,35,9,"Ko̩nanaya ge̩ kpai She̩maya kpai Ne̩tane̩l amo̩maye-wñ kpai Hashabaya kpai Jiaye̩l kpai Jo̩zabad, agboji abo Lifai, kʼame̩wño̩re̩ icham nyʼo̩gwo̩ko̩ me̩lu, kpʼamo̩kokuno̩ oli me̩gwa ñw abo Lifai ku ma ko wa che Elaloji."
2CH,35,10,"Abe̩le̩ ma fʼe̩wñ uko̩lo̩-wñ ñwo̩che jo̩, amatama la dago jʼuña e-ma, kpai uche̩ uche̩ abo Lifai, alu kʼonu tʼuko̩ ñwu ma le̩."
2CH,35,11,"Taku ma fʼElaloji le̩ kpa, oñ amatama nʼe̩bie̩ ku ma gba kwʼo̩wo̩-ma tafio̩, oñ abo Lifai fʼe̩la-wñ kpanya jo."
2CH,35,12,"Taku ma kʼe̩wñ iche̩bo̩ e̩gujo jʼo̩wo̩ʼka kʼama ki ko ñw uche̩ uche̩ unyi unyi amata-ma amo̩ma amone̩ le̩, kʼama ki ko wa ñwu Jihofa alu ku ma ko̩ nyʼo̩takada Mose̩s le̩. Abe̩le̩ ma ño̩ che kpʼamo̩kokuno̩ le̩ ge̩."
2CH,35,13,"Taku ma nʼuna fʼe̩la Elaloji le̩ ro̩ alu kʼo̩da-wñ de̩; oñ e̩wñ ki bo̩ ki afo̩ ku ma ko wa le̩ ma fu hi ef ucha, kpʼef ucha o̩go̩ kpʼef e̩wñ omune̩ ku ma du gʼuna, taku ma hika ko nyʼugbo amo̩ma amone̩ le̩ chaka."
2CH,35,14,"Ubi le̩ taku ma fʼe̩wñ ñwo̩che ñw o̩la-ma kpai todu amatama, todabu kʼo̩wo̩ amatama, amo̩ma Aro̩n le̩, jʼef e̩wñ iche̩bo̩ e̩gujo kpʼula-wñ ekowa che gbogbo dʼo̩jo̩: todule̩ oñ abo Lifai ñwo̩che ñw o̩la-ma kpai todu amatama ku ma chʼamo̩ma Aro̩n."
2CH,35,15,"Oñ amakeli, amo̩ma Esaf le̩, jʼuña e-ma alu ku Defid kpai Esaf kpai Heman kpai Jedutun, agane̩ onu le̩ fʼuko̩-wñ te̩; amadʼalo̩na la jʼalaku alaku okoke du; i nʼugbo ku ma kwo bʼoj uko̩lo-ma te̩ n todu amo̩maye-ma, abo Lifai, fʼu ñwo̩che ñwu ma."
2CH,35,16,"Abe̩le̩ ma fʼe̩wñ uko̩lo̩ unyi Jihofa ñwo̩che jo̩ o̩jo̩ le̩ gbage̩de̩, kʼama ki fʼElaloji de ku ma ño̩ kʼe̩wñ iche̩bo̩ e̩gujo wa che oj ubo̩ iche̩bo̩ Jihofa alu ku Josaya, onu fʼuko̩-wñ te̩."
2CH,35,17,"Oñ amo̩ma Israe̩l kʼeju-ma dʼane̩ o̩mo̩, fʼElaioji kpʼuje̩wñ uyo̩ akala kʼo̩jo̩wu ma do̩ n de iko le̩ gbogbo nyʼo̩jo̩mebie."
2CH,35,18,"Akwe̩gba Samiue̩l akache̩ le̩, ma de Elaloji e̩go̩-wñ ane̩ Israe̩l-i n. I nʼamonu Israe̩l du ku ma de Elaloji alu ku Josaya kpʼamatama kpʼabo Lifai kpʼabo Juda chaka kpʼabo Israe̩l du kʼeju-ma dʼane̩ kpʼabo ku ma dodo Je̩rusale̩m chaka de le̩ n."
2CH,35,19,Ma fʼElaloji-i de o̩do̩ e̩ke̩gwe̩jo̩ ku Josaya jʼonu.
2CH,35,20,"Anubi e̩wñ-i du abu ku Josaya fʼunyi O̩jo̩ ñwo̩che jo̩, Niko, onu Ijipti, mute̩gu wa kʼi kʼogu bo̩ Karkemish, kʼi dʼo̩la Yufretis le̩: taku Josaya le dufu kʼi kobʼo."
2CH,35,21,"Niko muda fʼonuche̩ kpe̩rʼu kakini, E̩wñ chʼe-mi kpʼuwe̩? Uwe̩ onu Juda? I chʼuwe̩ omi wa kobʼo eñini-i n; chai abo unyi kʼomi kpʼama nʼuja; O̩jo̩ la ñwa ñwu mi kʼu hika che. We ekobʼO̩jo̩ kʼi dʼugbo-mi-i, kʼi we ekpʼuwe̩ bie̩."
2CH,35,22,"I chaka dʼabe̩le̩ Josaya ko̩ erejuda bʼo̩ te̩, i muda fʼafe̩ kpalu todu kʼi bʼo̩ ja; i la netiru o̩la ku Niko ka kwʼalu O̩jo̩ le̩ n, oñ i wa ja ef o̩go̩ Me̩gido."
2CH,35,23,"Oñ amato̩fa tʼo̩fa ñwu Josaya onu; tak onu ka ñwu abuko̩lo̩-wñ kakini, Mʼumi du kwʼemi alo todu agbe̩ ku ma che mi che bie̩ne̩."
2CH,35,24,"Abe̩le̩ abuko̩lo̩-wñ mʼu du kwef okogu le̩ oñ ma mʼu du tef o̩kogu ekeji kʼi ne̩, taku ma mʼu du wa Je̩rusale̩m; i la leku, oñ ma mʼu du ji ef ojinoji amata-wñ. Tak abo Juda kpʼabo Je̩rusale̩m chaka kwodaido̩ Josaya."
2CH,35,25,"Oñ Je̩re̩maya dinaku Josaya; oñ amakeli du tʼaboke̩le̩ tʼabobule̩ nʼo̩la Josaya aka ef inaku ku ma da gbogbo tʼo̩jo̩ oluñini; taku ma dʼo̩da-wñ te̩ ñw o̩la-ma Israe̩l. E̩ la go, i che̩ko̩ rʼef o̩la Edinaku le̩."
2CH,35,26,"Oñ e̩wñ ki bo̩ ki Josaya che, kpʼe̩wñ e̩nyo̩ kʼi che teju e̩wñ ku ma ko̩ ef uko̩-o̩la Jihofa,"
2CH,35,27,"oñ e̩wñ kʼi che, tʼe-ejodudu tʼe-otitala, go, inabali-wñ che̩ko̩ rʼef o̩takada amonu Israe̩l kpai Juda."
2CH,36,1,"Tak abʼane̩ le̩ mu Jihoahaz, o̩ma Josaya du oñ ma mʼu du jʼonu koji ata-wñ Je̩rusale̩m."
2CH,36,2,O̩do̩ Jihoahaz chʼogu nyoke me̩ta e̩gba kʼi chane̩ ejʼonu-wñ. I la fʼonu-wñ je̩ Je̩rusale̩m ochu me̩ta.
2CH,36,3,"Tak onu Ijipti mʼu yo̩ tane̩ Je̩rusale̩m, oñ i fʼo̩ko bu ñw abo oj ane̩ le̩; ajifa-wñ chʼalu tale̩nt ogume̩lu, o̩jamalia-wñ la che tale̩nt oka."
2CH,36,4,"Tak onu Ijipti dʼE̩layakim, o̩maye-wñ, jʼonu Juda kpai Je̩rusale̩m. I la mʼodu-wñ rida ko̩ Jiho̩yakim. Taku Niko fʼo̩maye-wñ Jihoahaz mu, oñ i mʼu du le tʼIjipti."
2CH,36,5,O̩do̩ Jiho̩yakim chʼogu nyoke me̩lu e̩gba kʼi chane̩ ejʼonu-wñ. I la jʼonu-wñ gugu Je̩rusale̩m o̩do̩ me̩gwaka. I ño̩ fʼe̩bie̩ne̩ che eju Jihofa O̩jo̩-wñ.
2CH,36,6,"Ne̩biukadne̩za, onu Babilo̩n, mute̩gu wa ako̩bʼo̩. Oñ i nʼigbaligba ebije ikpa fʼu ji kʼi mʼu du lo tu Babilo̩n."
2CH,36,7,"Oñ Ne̩biukadne̩za kʼe̩wñ eku unyi Jihofa iche̩ka nyi Babilo̩n, oñ i mʼu ko jʼef unyi alifia-wñ Babilo̩n."
2CH,36,8,"E̩wñ ki bo̩ ki Jiho̩yakim che, kpʼe̩wñ ihie̩ne̩-wñ kʼi che, kpʼe̩wñ ku ma li ef uwñ, go, ma fʼe-le̩ ko̩ rʼef o̩takada amonu Israe̩l kpai Juda. Taku Jiho̩-yachin, o̩ma-wñ jʼonu koji-wñ."
2CH,36,9,O̩do̩ Jiho̩yachin chʼe̩gwe̩jo̩ e̩gba kʼi chane̩ ejʼonu-wñ. Oñ i jʼonu-wñ Je̩rusale̩m ochu me̩ta nyʼo̩jo̩ me̩gwa. I la ño̩ fʼe̩bie̩ne̩ che eju Jihofa ge̩.
2CH,36,10,"Tak e̩gba kʼo̩do̩ muda ko Ne̩biukadne̩za onu fʼuche̩ kpe̩ wa ku ma mʼu du wa Babilo̩n, manyʼe̩wñ eku akoko kwef unyi Jihofa. Oñ i dʼo̩maye-wñ Ze̩de̩kaya jʼonu Juda kpai Je̩rusale̩m."
2CH,36,11,O̩do̩ Ze̩de̩kaya chʼogu nyokeʼka e̩gba kʼi chane̩ ejʼonu. Oñ i jʼonu o̩do̩ me̩gwaka Je̩rusale̩m.
2CH,36,12,I la fʼe̩bie̩ne̩ che eju Jihofa O̩jo̩-wñ; i hi o̩la-wñ wane̩ eju Je̩re̩maya akache̩ kʼi nʼo̩la ki kwef alu Jihofa aka le̩ n.
2CH,36,13,"Tak i ño̩ ko̩ Ne̩biukadne̩za onu, kʼi je̩ ñw u fʼO̩jo̩ go ikoʼka le̩: i la fʼo̩lo̩-wñ lo dago, oñ i fʼe̩do̩-wñ no̩ kʼi we erida tʼugbo Jihofa, O̩jo̩ e-Israe̩l."
2CH,36,14,"Anoji e-le̩ ge̩, abo ku ma doji dufu ef amatama chaka kpai amone̩ le̩ fʼada je̩ atʼe̩wñ ihie̩ne̩ abo uche̩ ichi ubi tabale; ma la fʼunyi Jihofa kʼi je̩ ñw u fo̩ Je̩rusale̩m o̩mo̩ daji."
2CH,36,15,"Taku Jihofa, O̩jo̩ amata-ma fʼonuche̩ kpe̩ rʼuma lʼo̩wo̩ amonuche̩-wñ, i natakpa takpa kwane̩ akpe̩rʼuma, todabu kʼi ali abo-wñ, kpʼunyi-wñ ugbo kʼi agugu le̩ ejumomi."
2CH,36,16,"Ma muda kʼamonuche̩ O̩jo̩ ru oñ ma chʼe̩de̩te̩ o̩la-wñ, ma chukochu nyʼamonuche̩-wñ gbogbo tak uke̩do̩fulu Jihofa kwane̩ bʼabo-wñ ma, gbogbo tak o̩ga-ma ma ñʼagbogu ge̩ n."
2CH,36,17,"Todule̩ i mʼonu abo Kaldia duwa kʼi kobʼuma, oñ i nʼo̩kwo̩chageli kpa abokolobia-ma ef unyi uña-ma kiafo̩ le̩; i li okolobia kpʼonobule̩ ki ma mʼe̩ne̩ke̩le̩ n, kpʼe̩ne̩ke̩le̩ ogijo kpʼe̩ne̩ iloji efufu ejumomi n. I mʼuma ko jʼef o̩wo̩-wñ chaka."
2CH,36,18,"Tak i mʼe̩wñ eku unyi O̩jo̩ chaka, tʼe-lile tʼe-ke̩ke̩, kpʼe̩wñ akoko unyi Jihofa, kpʼe̩wñ akoko onu, kpʼe-amagboji-wñ ko, oñ i muko wa Babilo̩n chaka."
2CH,36,19,"Taku ma fʼunyi O̩jo̩ gujo rinyo̩, oñ ma fʼaku Je̩rusale̩m gulo̩ wane̩, ma la fʼuna tʼunyi alifia-wñ chaka agujo rinyo̩, oñ ma fʼe̩wñ eku-wñ e-o̩me̩me̩le̩ chaka kpabie̩ rinyo̩."
2CH,36,20,"Tak i mʼabo ku ma fu tane̩ bʼalu o̩kwo̩chageli te̩ ko le tu Babilo̩n; oñ ma mud amadu-wñ kpʼamadu amo̩ma-wñ e̩ne̩ke̩le̩, gbogbo tak onu ojane̩ Pe̩rsia nʼo̩da o̩mo̩,"
2CH,36,21,"todu kʼo̩la Jihofa e-kʼi ka lʼalu Je̩re̩maya ki che̩ kpa, gbogbo tak ane̩ le̩ fʼo̩jo̩ uñmi o̩jo̩ uñmi-wñ je̩ kpa. O̩jo̩ du kʼi chʼalache̩ te̩ le̩ i fʼo̩jo̩ uñmi de, kʼo̩do̩ e̩te̩gwa ki jo̩."
2CH,36,22,"Oñ o̩do̩ ejodudu ki Sairo̩s jʼonu Pe̩rsia, todu kʼo̩la ki Jihofa ka lʼalu Je̩re̩maya ki che̩, Jihofa dʼibe ti Sairo̩s onu Pe̩rsia le̩ efu, todu kʼi fʼakoya ta ugbo du ojane̩-wñ, kʼi ño̩ fʼo̩takada-wñ ko̩ kakini,"
2CH,36,23,"Abu ki Sairo̩s onu Pe̩rsia ka le̩ de̩, kakini, Jihofa, kʼi chʼO̩jo̩ efojale, mʼojane̩ ojane̩ ile̩-i du ko ñwu mi me̩; i la fʼuko̩ te̩ ñwu mi kʼu fʼunyi ko̩ ñw u Je̩rusale̩m ane̩ Juda. E̩ne̩ du ki dʼefu-me̩ ku me̩ chʼabo-wñ chaka, Jihofa O̩jo̩-wñ ki dʼugbo-wñ, kʼi la te̩gu."
EZR,1,1,"Oñ o̩do̩ ejodudu ki Sairo̩s jʼonu Pe̩rsia, todu kʼo̩la ki Jihofa ka lʼalu Je̩re̩maya ki che̩, Jihofa dʼibe ti Sairo̩s onu Pe̩rsia le̩ efu, todu kʼi fʼakoya ta ugbo du ojane̩-wñ, kʼi ño̩ fʼo̩takada-wñ ko kakini:"
EZR,1,2,"Abu ki Sairo̩s onu Pe̩rsia ka le̩ de̩, kakini, Jihofa, kʼi chʼO̩jo̩ efojale, mʼojane̩ ojane̩, ile̩-i du ko ñwu mi me̩; i la fʼuko̩ te̩ ñwu mi kʼu fʼunyi ko̩ ñw u Je̩rusale̩m ane̩ Juda."
EZR,1,3,"E̩ne̩ du ki dʼefu-me̩ ku me̩ chʼabo-wñ chaka, O̩jo̩-wñ ki dʼugbo-wñ, kʼi la te̩gu nyi Je̩rusale̩m e-ki dʼojane̩ Juda le̩, kʼi ko̩ unyi Jihofa, O̩jo̩ e-Israe̩l, owñ le̩ chʼO̩jo̩, e-ki de̩ Je̩rusale̩m."
EZR,1,4,"E̩ne̩ du ki bo̩, ugbo du kʼi chaka ge̩ne̩, abo ku ma jʼugbo kʼi de̩ le̩ ki nakʼajifa kpai o̩jamalia kpai ane̩ ki bo̩ kpai ame̩la abe̩re̩me̩le̩ chʼate̩ko-wñ, e-le̩ amanyu e̩wñ ku ma gʼe̩do̩la-ma adu wa todu unyi O̩jo̩ ki de̩ Je̩rusale̩m."
EZR,1,5,"Tak amata ku ma dʼoji dufu Juda kpai Be̩njamin kpai amatama kpai abo Lifai kwane̩, owñ chʼabo du kʼO̩jo̩ dʼ ibe tʼuma efu ku ma nyʼako̩ unyi Jihofa ki de̩ Je̩rusale̩m."
EZR,1,6,"Tak abo du ku ma jo̩ lʼuma daka ne̩ e̩wñ ajifa kpai o̩jamalia, kpai ane̩ kpai ame̩la abe̩re̩me̩le̩ kpai e̩wñ akoko̩, manyʼe̩wñ du ku ma gʼe̩do̩la-ma ko wa, dʼukpahiu ñw o̩wo̩-ma."
EZR,1,7,"Sairo̩s onu le̩ ño̩ kʼe̩wñ eku unyi Jihofa dufu, owñ chʼe-ki Ne̩biukadne̩za ko kwo Je̩rusale̩m wa, kʼi la mʼu ko jʼef unyi amo̩jo̩ e-wñ."
EZR,1,8,"Ab e-le̩ Sairo̩s onu Pe̩rsia je̩ ñwu Mitredat, adigede-wñ, ko dufu wa, kʼi fʼu kaluka nyʼef o̩wo̩ She̩sh-baza idachi Juda."
EZR,1,9,"Aluka e̩wñ le̩ la de̩; e̩wñ ku ma nʼo̩jamalia che ki dab akpe̩te̩ chʼogue̩gwa, e̩wñ abe̩le̩ ku ma nʼajifa che chʼicham nyʼo̩gwo̩ko̩, o̩be̩ chʼogu nyoke me̩la,"
EZR,1,10,"ugba ku ma nʼo̩jamalia che chʼogue̩gwa, ugba ku ma nʼajifa che o̩wo̩-ba chʼulo̩ko̩ nyoke me̩gwa, kpai e̩wñ eku omune̩ icham nyʼo̩gwo̩ko̩ ge̩."
EZR,1,11,E̩wñ eku o̩jamalia kpai ajifa le̩ du chʼicham nyʼo̩gwo̩ko̩ me̩lunyʼulo̩ko̩. E̩wñ-i chaka oñ She̩sh-baza ko dabi wa e̩gba ku ma kʼabo kʼogu jʼamata-ma le̩ kwo Babilo̩n te̩gu wa Je̩rusale̩m.
EZR,2,1,"Abo-i chʼamo̩ma ojane̩ le̩ ku ma te̩gu dufu kwef abo amu ku ma ño̩ ma lo le̩, owñ chʼabo ki Ne̩biukadne̩za onu Babilo̩n le̩ ño̩ nyi Babilo̩n, ku ma la mudabi wa Je̩rusale̩m kpai Juda, e̩ne̩ne̩ne̩ne̩ le tʼewo e-wñ."
EZR,2,2,Abo le̩ kpe̩re̩ wa kpai Zerubabe̩l kpai Je̩shua kpai Nihe̩maya kpai Se̩raya kpai Ree̩laya kpai Mo̩rde̩kai kpai Bilshan kpai Mispar kpai Bigfai kpai Rehum kpai Beana.
EZR,2,3,amo̩ma Parosh chʼicham nyʼo̩gwo̩ko̩ meji nyʼoli me̩ta nyʼogu nyoke meji.
EZR,2,4,Amo̩ma She̩fatia che oli mebie nyʼo̩gbo̩lo̩ nyoke meji.
EZR,2,5,Amo̩ma Ara chʼogue̩lu chʼicham nyʼete̩gwa nyoke melu.
EZR,2,6,"Amo̩ma Pahat-moab, kwef amo̩ma Je̩shua kpai Joab, chʼicham nyʼo̩gwo̩ko̩ meji nyʼicham nyoke megweji."
EZR,2,7,Amo̩ma Elam chicham nyʼo̩gwo̩ko̩ nyʼoli me̩lu nyoke me̩le̩.
EZR,2,8,"Amo̩ma, Zatu chʼicham nyʼo̩gbo̩ mebie nyʼoke me̩lu."
EZR,2,9,Amo̩ma Zakai chʼulo̩gwa nyʼo̩gbo̩ me̩jo̩.
EZR,2,10,Amo̩ma Bani chʼulo̩gwa nyʼo̩gbo̩ meji nyoke meji.
EZR,2,11,Amo̩ma Bebai chʼulo̩gwa nyʼogu nyoke me̩ta.
EZR,2,12,Amo̩ma Azgad chʼicham nyʼulo̩ko̩ nyi ogu nyoke meji.
EZR,2,13,Amo̩ma Adonikam chʼulo̩gwa nyʼo̩gbo̩ me̩ta nyoke me̩fa.
EZR,2,14,Amo̩ma Bigfai chʼicham nyʼo̩gwo̩ko̩ meji nyʼooje nyoke me̩fa.
EZR,2,15,Amo̩ma Adin chʼulo̩ko̩ nyʼooje nyoke me̩le̩.
EZR,2,16,Amo̩ma Ate̩r e-He̩ze̩kaya chʼoke meji chi ef o̩gume̩lu.
EZR,2,17,Amo̩ma Bezai chʼoli me̩fa nyʼo̩gbo̩lo̩ nyoke me̩ta.
EZR,2,18,Amo̩ma Jora chʼogume̩lu nyoke me̩gweji.
EZR,2,19,Amo̩ma Hashum chʼo̩gwo̩-ko̩ nyʼogu nyoke me̩ta.
EZR,2,20,Amo̩ma Gibar chʼo̩gbo̩ me̩le̩ nyoke me̩gwe̩lu.
EZR,2,21,Amo̩ma Be̩tle̩he̩m chʼo̩gbo̩ me̩fa nyoke me̩ta.
EZR,2,22,Aboke̩le̩ Ne̩tofa chʼooje nyoke me̩fa.
EZR,2,23,Aboke̩le̩ Anato̩t chʼo̩gbo̩ me̩fa nyoke me̩jo̩.
EZR,2,24,Amo̩ma Azmafe̩t chʼo̩gbo̩ meji nyoke meji.
EZR,2,25,"Amo̩ma Kiriat-arim, kpai Chifaira kpai Biro̩t che ulo̩gwa nyʼo̩gbo̩ mebie nyoke me̩ta."
EZR,2,26,Amo̩ma Rama kpai Geba chʼulo̩gwa nyʼogu nyo̩-keʼka.
EZR,2,27,Aboke̩le̩ Mikmas chʼo̩gbo̩ me̩fa nyoke meji.
EZR,2,28,Aboke̩le̩ Be̩te̩l kpai Ai chʼo̩gwo̩ko̩ nyʼogu nyoke me̩ta.
EZR,2,29,Amo̩ma Nebo chʼooje nyoke meji.
EZR,2,30,Amo̩ma Magbish chʼoli me̩ta nyoke me̩fa.
EZR,2,31,Amo̩ma Elam ekeji le̩ chʼicham nyʼulo̩ko̩ nyʼooje nyoke me̩le̩.
EZR,2,32,Amo̩ma Harim chʼoli me̩fa nyʼo̩gbo̩lo̩.
EZR,2,33,Amo̩ma Lod kpai Hadid kpai Ono chʼulo̩gwa nyʼo̩gbo̩ me̩fa nyoke me̩lu.
EZR,2,34,Amo̩ma Je̩riko chʼoli me̩fa nyʼo̩gbo̩ meji nyoke me̩lu.
EZR,2,35,Amo̩ma Se̩naa chʼicham nyʼo̩gwo̩ko̩ me̩ta nyʼulo̩gwa nyʼogue̩gwa.
EZR,2,36,"Amatama jo̩-i; amo̩ma Je̩daya, ku ma chʼabo unyi Je̩shua, chʼicham nyʼo̩gbo̩lo̩ me̩jo̩ nyoke me̩gwe̩ta."
EZR,2,37,Amo̩ma Ime̩r chʼicham nyʼo̩gwo̩ko̩ nyʼooje nyoke meji.
EZR,2,38,Amo̩ma Pashur chʼicham nyʼulo̩ko̩ nyʼo̩gbo̩ meji nyoke mebie.
EZR,2,39,Amo̩ma Harim chʼicham nyʼo̩gwo̩ko̩ nyoke me̩gwebie.
EZR,2,40,"Abo Lifai jo̩-i: amo̩ma Je̩shua kpai Kadmie̩l, ku ma jʼef amo̩ma Ha-dafia, chʼe̩te̩gwa nyoke me̩le̩."
EZR,2,41,Amakeli jo̩-i; amo̩ma Esaf chʼo̩gbo̩ me̩fa nyoke me̩jo̩.
EZR,2,42,"Amo̩ma amadalo̩na jo̩-i: amo̩ma Shalum kpai amo̩ma Ete̩r kpai amo̩ma Talmo̩n kpai amo̩ma Akkub kpai amo̩ma Hatita kpai amo̩ma Shobai, o̩chaka-ma chʼo̩gbo̩ me̩fa nyoke me̩gwe̩la."
EZR,2,43,Abʼuko̩lo̩ unyi O̩jo̩ jo̩-i: amo̩ma Ziha kpai amo̩ma Hazufa kpai amo̩ma Tabaot
EZR,2,44,kpai amo̩ma Keros kpai amo̩ma Siaha kpai amo̩ma Padon
EZR,2,45,kpai amo̩ma Lebana kpai amo̩ma Hagaba kpai amo̩ma Akkub
EZR,2,46,kpai amo̩ma Hagab kpai amo̩ma Shamlai kpai amo̩ma Hanan
EZR,2,47,kpai amo̩ma Gide̩l kpai amo̩ma Gehar kpai amo̩ma Reaya
EZR,2,48,kpai amo̩ma Kozin kpai amo̩ma Neko̩da kpai amo̩ma Gazam
EZR,2,49,kpai amo̩ma Uza kpai amo̩ma Pasea kpai amo̩ma Besai
EZR,2,50,kpai amo̩ma Asna kpai amo̩ma Me̩unim kpai amo̩ma Nefisim
EZR,2,51,kpai amo̩ma Bakbuk kpai amo̩ma Hakufa kpai amo̩ma Harhur
EZR,2,52,kpai amo̩ma Bazlut kpai amo̩ma Me̩hida kpai amo̩ma Harsha
EZR,2,53,kpai amo̩ma Barkos kpai amo̩ma Sise̩ra kpai amo̩ma Tema
EZR,2,54,kpai amo̩ma Nezia kpai amo̩ma Halifa.
EZR,2,55,Amo̩ma amadu So̩lo̩mo̩n jo̩-i: amo̩ma Sotai kpai amo̩ma Hasofe̩re̩t kpai amo̩ma Pe̩ruda
EZR,2,56,kpai amo̩ma Jaala kpai amo̩ma Darkon kpai amo̩ma Gide̩l
EZR,2,57,kpai amo̩ma She̩fatia kpai amo̩ma Hatil kpai amo̩ma Poche̩re̩t-hazebaim kpai amo̩ma Ami.
EZR,2,58,Abʼuko̩lo̩ unyi O̩jo̩ kpai amo̩ma amadu So̩lo̩mo̩n chaka che oke me̩jo̩ chi ef ulo̩ko̩.
EZR,2,59,"Abo ku ma kwo Te̩l-mela kpai Te̩l-harsha kpai Che̩rub kpai Adan kpai Ime̩r te̩gu nyʼo̩mo̩ le̩ jo̩-i: ma muda ne̩ e̩wñ ijali o̩lo̩pu-ma n kpai ugbe̩-ma n, abe̩k ama chʼabo Israe̩l, abe̩ku ma chʼabo Israe̩l in."
EZR,2,60,"Amo̩ma Delaya kpai amo̩ma Tobaya kpai amo̩ma Ne-koda, aluka-ma chʼulo̩gwa nyʼooje nyoke meji."
EZR,2,61,"Abo ku ma jʼef amo̩ma amatama la jo̩-i: amo̩ma Habaya kpʼamo̩ma Hako̩s kpʼamo̩ma Barzilai e-kʼi nʼo̩ya kwʼef amo̩ma Barzilai abo Giliad le̩, ku ma dʼodu-wñ manyʼuma le̩."
EZR,2,62,"Abo le̩ tene o̩takada odu-ma ef abo ku ma lo o̩lo̩pu o̩lo̩pu-ma le̩, ma muda li u n; todule̩ ma dab e̩wñ e̩daji ugbo abo ki bo̩, oñ ma mʼuma ko jʼane̩ bʼef uko̩lo̩ amatama te̩."
EZR,2,63,"Tak igo̩bina ka ñwu ma kʼama ki we eje̩ e̩wñ ki afo̩ e-efo̩ le̩, gbogbo tak ata-maʼka kʼi ne̩ Urim kpai Tumim ki kwane̩."
EZR,2,64,O̩gbo̩ abujeju le̩ chaka chʼicham nyʼo̩gwo̩ko̩ ugbo ogbo̩ meji nyoke meji nyʼoli mebie nyoke me̩gwa.
EZR,2,65,Amadu-ma e̩ne̩ke̩le̩ kpai amadu-ma onobule̩ chʼicham nyʼo̩gwo̩ko̩ mebie nyʼoli me̩fa nyʼogue̩gwa nyoke mebie ño̩ manyʼuma. Ma ño̩ ne̩ amakeli aboke̩le̩ kpai abobule̩ o̩gwo̩ko̩ manyʼuma ge̩.
EZR,2,66,Amanya-ma chʼulo̩gwa nyʼo̩gbo̩ me̩fa nyoke me̩gwefa; amimiulu-ma chʼo̩gwo̩ko̩ nyʼo̩gbo̩ meji nyoke me̩lu;
EZR,2,67,aminyakulumi-ma chʼulo̩-ko̩ nyʼogue̩gwa nyoke me̩lu; amo̩ke̩ke̩te̩-ma chʼicham nyʼo̩gwo̩ko̩ me̩fa nyʼulo̩gwa nyʼo̩gbo̩ me̩fa.
EZR,2,68,Tak e̩gba kʼamata ku ma dʼoji dufu iche̩ka lewa unyi Jihofa kʼi de̩ Je̩rusale̩m ma gʼe̩do̩la-ma akʼe̩wñ ele wa todu unyi O̩jo̩ ku ma ko̩ dago e̩gu-wñ;
EZR,2,69,"alu kʼo̩wo̩-ma tu oñ ma ko jʼef akpati o̩ko̩ tod uko̩lo̩ le̩; aluka e̩wñ ku ma kowa le̩ che darik o̩jamalia icham nyʼo̩gwo̩ko ugbo o̩gbo̩ me̩ta nyokeʼka, uwoji ajifa kʼe̩bo̩ du chʼicham nyʼo̩gwo̩ko̩ me̩lu, kpʼafe̩ amatama ogume̩-lu."
EZR,2,70,"Abe̩le̩ amatama le̩ kpai abo Lifai kpai amone̩ iche̩ka, kpai amakeli kpai amadalo̩na kpai abo uko̩lo̩ unyi O̩jo̩, kwogugu ewo ewo-ma, oñ abo Israe̩l chaka jʼewo ewo e-ma."
EZR,3,1,"Tak e̩gba kʼochu ekebie jo̩, kʼabo Israe̩l la jo̩ ewo ewo amone̩ le̩ kʼo̩-la ma wa jeju Je̩rusale̩m ugboʼkate."
EZR,3,2,"Taki Je̩shua, o̩ma Jozadak, kpai amo̩maye-wñ ku ma chʼamatama, kpai Ze̩rubabe̩l, o̩ma Shealtie̩l, kpai amo̩maye-wñ, kwane̩ oñ ma fʼubo̩ iche̩bo̩ O̩jo̩ e-Israe̩l ne, kuma che e̩wñ iche̩bo̩ e̩gujo oji-wñ, alu ku ma ko̩ ef uko̩-o̩la Mose̩s e̩ne̩ O̩jo̩ le̩."
EZR,3,3,"Oñ ma dʼubo̩ le̩ dago e̩gu-wñ; todu okpo chi ma ofe todu abo ojane̩ ojane̩ o̩mo̩; taku ma kwokʼe̩wñ iche̩bo̩ wache oji-wñ ñwu Jihofa, owñ chʼe̩wñ iche̩bo̩ e̩gujo e-odudu kpai e-ane̩."
EZR,3,4,"Oñ ma fʼuje̩wñ e-ebu emu le̩ de alu ku ma ko̩tane̩, ma fʼaluka e̩wñ iche̩bo̩ e̩gujo che o̩jo̩ñwa o̩jo̩ñwa alu ku ma hio̩me̩-wñ te̩, alu ki dukpe̩ ku ma che o̩jo̩ du;"
EZR,3,5,"ubile̩ taku mafʼiche̩bo̩ e̩gujo o̩ko̩ko̩lo̩ che, kpai e-ochu tito̩ kpai uje̩wñ uyo̩ e-Jihofa kiafo̩ du e-kʼiko-wñ chʼedate̩, kpai e-e̩ne̩ du ki gʼe̩do̩la-wñ akʼe̩wñ wa ñwu Jihofa ele o̩fo."
EZR,3,6,O̩jo̩ ejodudu ochu ekebie le̩ ma chane̩ eko e̩wñ iche̩bo̩ e̩gujo wa ñwu Jihofa. Ma muda dʼe̩re̩ unyi Jihofa nyane̩ ta n.
EZR,3,7,"Ma ño̩ kʼo̩ko̩ ñw abo ku ma ne kpai abo ku ma fʼoli; kpʼuje̩wñ kpai omi kpai ekpo ñw abo Saido̩n kpai abo̩ Taya, todu ku ma ko oli sidar kwʼoko Le̩bano̩n wʼo̩la ohimini Jo̩pa, alu ki Sairo̩s, onu Pe̩rsia le̩, bu ñwu ma."
EZR,3,8,"Oñ ef o̩do̩ ekeji ku ma wʼunyi O̩jo̩ Je̩rusale̩m, ochu ekeji-wñ, Zerubabe̩l, o̩ma Shealtie̩l, kpai Je̩shua, o̩ma Jozadak, kpai amo̩maye-ma ki bo̩ ku ma chʼamatama kpai abo Lifai, kpai amone̩ ku ma kwʼef amu le̩ wa Je̩rusale̩m chane̩, oñ ma chi abo Lifai kʼo̩do̩-ma ma nyaru ogu n, ku ma nʼo̩da edejutʼuko̩lo̩ unyi Jihofa."
EZR,3,9,"Taku Je̩shua kpai amo̩ma-wñ kpai amo̩maye-wñ, kpai Kadmie̩l kpai amo̩ma-wñ, ku ma chʼamo̩ma Juda le̩, kwane̩ aluʼkate ku ma dejutʼabo uko̩lo̩ unyi O̩jo̩; owñ chʼamo̩ma He̩nedad manyʼamo̩ma-ma kpai amo̩maye-ma, abo Lifai le̩."
EZR,3,10,"Tak e̩gba kʼamakunyi dʼe̩re̩ unyi Jihofa nyane̩, ma kʼamatama kʼo̩la-ma che̩mu jo̩ kpai o̩kakachi-ma, kpai abo Lifai ku ma chʼamo̩ma Esaf kpai eicha-ma, ku ma je̩nyu Jihofa, alu ki Defid, onu Israe̩l, ñwa jo̩;"
EZR,3,11,"ef eje̩nyʼu kpai egogbodo̩ Jihofa ma kwokʼeli ñw omune̩, ma kakini,"
EZR,3,12,"Ama amatama kpai abo Lifai wewe kpai amata ku ma dʼoji dufu owñ chʼabogijo ku ma li unyi ejodudu le̩, abu ku ma dʼe̩re̩ unyi-i nyʼane̩ eju-ma, ma kworaku taa, amone̩ wewe la kpʼogu taa noj uyo̩;"
EZR,3,13,"abe̩le̩ amone̩ neke ma ojoji ekuku abo ku ma chʼo̩ga uyo̩ kpai ekuku amone̩ ku ma raku n todu amone̩ le̩ kpʼogu taaa, oñ ma gbʼekuku-wñ o̩najiji."
EZR,4,1,"Oñ e̩gba kʼabo ku ma che Juda kpai Be̩njamin o̩pe̩cha gbo̩ ka kʼamo̩ma amu le̩ jo̩ akʼunyi ñwu Jihofa, O̩jo̩ Israe̩l,"
EZR,4,2,"ma te̩ me̩ru Zerubabe̩l, kpai amata ku ma dʼoji dufu le̩, oñ ma ka ñwu ma kakini, A abʼume̩ kʼunyi; todu a tene O̩jo̩-me̩ alu ku me̩ tene owñ; a te̩tʼakpa e̩wñ e̩bie̩ ñw u akwʼiko E̩zar-hadon, onu Asiria, e-ki ko wa wʼemi le̩."
EZR,4,3,"Ama Ze̩rubabe̩l kpai Je̩shua kpai abo ki bo̩ ef amata ku ma dʼoji dufu Israe̩l, ka ñwu ma kakini, O̩wo̩-me̩ dʼef uko̩lo̩ unyi eko̩ ñw O̩jo̩-wa kpai awa n; awa o̩to̩to̩la-wa kate akʼo̩ ñwu Jihofa, O̩jo̩ e-Israe̩l, alu ki Sairo̩s onu Pe̩rsia ñwa ñwu wa."
EZR,4,4,"Tak amone̩ ane̩ le̩ fʼamone̩ Juda le̩ o̩wo̩ bulo̩, ma chane̩ echʼuma e̩do̩ ñwañwala tod unyi ku ma ko̩ le̩."
EZR,4,5,"Taku ma fʼo̩gu che ñw amulo̩la tʼuma o̩la, ku ma kpʼo̩na nyʼuma o̩jo̩ du ki Sairo̩s onu Pe̩rsia deju, gbogbo taku Darius wa jʼonu Pe̩rsia."
EZR,4,6,"Tak iko onu Ahasue̩rus, abu kʼi jʼonu ababa, ma fʼo̩takada ko̩ agwajo̩ nʼabo ku ma dodo Juda kpai Je̩rusale̩m."
EZR,4,7,"Oñ ef o̩kpanachi Artaze̩rksis, Bishlam kpai Mitre̩dat kpai Tabee̩l kpai ame̩numana-ma ki bo̩, fʼo̩takada ko̩ ru Artaze̩rksis, onu Pe̩rsia; ma fʼo̩takada le̩ ko̩ alu kʼabo Siria ako̩ kpai ichi Siria ge̩."
EZR,4,8,"Rehum, kʼi chʼagboji amatohio̩la, kpai Shimshai, ako̩takada, fʼo̩takada ko̩ rʼonu Artaze̩rksis nyu abo Je̩rusale̩m abe̩le̩—"
EZR,4,9,"Taku Rehum, agboji amatohio̩la, kpai Shimshai, ako̩takada le̩, kpai ame̩numana-ma ki bo̩, owñ chʼabo Daine kpʼabo Afarsat kpʼabo Tarpe̩l kpʼabo Afar kpʼabo Arkefai kpʼabo Babilo̩n kpʼabo Shushan kpʼabo Deha kpʼabo Elam"
EZR,4,10,"kpʼabo uche̩ichi kibo̩ e-kʼe̩ne̩lile kpai e̩nojima ku ma do̩ ko̩ Osnappar ko daba wa gugu ef ewo Samaria, kpʼojane̩ kibo̩ ejudaba ohimini le̩, kpʼe-ki bo̩."
EZR,4,11,"Alu ku ma ko̩ nyʼef o̩takada ku ma du kpuche̩ rʼArtaze̩rksis kʼi chʼonu le̩ de̩, kakini, Amadu-we̩, kʼa chʼabo udaba ohimini, abe̩le̩ abe̩le̩."
EZR,4,12,"Onu ki ma kakini, amaju ku ma kwugbo we̩ wa le̩, ma lewa ugbo wa Je̩rusale̩m; ma jʼemi ane ewo ugbite̩re̩ ki bie̩ne̩ le̩, ma la fʼaku-wñ ne kpa me̩, ma la fʼe̩re̩ ane̩ e̩re̩ ane̩-wñ ñwo̩che lale me̩."
EZR,4,13,"Onu ki nama fai kakini, Iche̩wñ ku ma fʼewo-i ne, ku ma fʼaku-wñ ne kpa, ma jʼadʼo̩ko̩ are̩ kpai o̩ko̩ ane̩ kpai o̩ko̩ ku ma bu ñwu ma wa n; ukpoji-wñ abie̩ne̩ ñw amonu."
EZR,4,14,"Fai todabu kʼa afʼomu unyi onu na, i la chʼeju-wñ ñw a kʼa li ku ma chi onu ukata n, todule̩ oñ a kpe̩ uche̩ wa arʼonu aino̩-i;"
EZR,4,15,"ku ma ki natejane̩ ef o̩takada iko e̩wñ amata-we̩ le̩; abe̩le̩ tak uwe̩ ali ef o̩takada iko e̩wñ le̩ alu kʼewo-i chʼagbite̩re̩, kʼi akpʼe̩wñ amonu bie̩, kpai e̩wñ ojane̩ ojane̩, kʼama la dʼamone̩ utu ku ma la gbʼo̩la-ma tane̩ igbelegbele, e̩wn ki chi ku ma fʼewo-i gwʼalache̩ te̩ le̩ de̩."
EZR,4,16,"A agbʼibenu ñw onu kakini, Ma fʼewo kide̩ ne, ku ma la fʼaku-wñ ne kpa, lu-gbo kide̩ uwe̩ añʼanʼukpe̩ du ejudaba ohimini-i n."
EZR,4,17,"Tak onu mʼohi-wñ du kpuche̩ ru Rehum, agboji amatohio̩la, kpai Shimshai, ako̩takada le̩, kpai abo umana-ma ku ma dodo Samaria, kpai ugbo ki-bo̩ ejudaba ohimini le̩ kakini, I ra ñw me̩ kpoo̩, abe̩le̩, abe̩le̩."
EZR,4,18,Ma fʼo̩takada ku me̩ du kpuche̩ rʼuwa le̩ kalata jʼane̩ o̩gba-mi pee.
EZR,4,19,"Tak u dʼo̩da te̩, ma fu tejane̩ me̩, oñ ma fu li ka kʼewo le̩ kwane̩ tʼamonu o̩la igbele, kʼugbite̩re̩ kpai utu ku ma gbʼo̩la-ma tane̩ da ewo le̩ akwoubi."
EZR,4,20,"Amonu ki gbiti nʼo̩da Je̩rusale̩m igbele, ma ño̩ nʼo̩da udaba ohimini le̩ chaka, abo kibo̩ la dʼo̩ko̩ are̩, kpʼo̩ko̩ ane̩, kpʼo̩ko̩ ku ma bu ñwu ma ñw amonu le̩."
EZR,4,21,"Me̩ ki dʼo̩da te̩ ku me̩ je̩ ñw abo-i we, kʼama we ekʼunyi ewo kide̩, gbogbo tak u dʼo̩da-wñ te̩."
EZR,4,22,"Me̩ fʼo̩la mu, me̩ ki la bʼo̩wo̩ lo̩ ef e̩wñ-i n: e̩wñ chi kʼe̩wñ akpabie̩ abe̩i, kʼofu ki bʼamonu?"
EZR,4,23,"Tak e̩gba ku ma fʼo̩takada onu Artaze̩rksis ku ma da le̩ kalata o̩gba Rehum, kpai Shimshai ako̩takada, kpʼame̩numana-ma, ma hio̩wane̩ te̩gu nyi Je̩rusale̩m ugbo amaJu, ma nʼukpahiu o̩wo̩-ma je̩ ñwu ma we."
EZR,4,24,Tak uko̩lo̩ unyi O̩jo̩ kʼi de̩ Je̩rusale̩m chi; oñ i chi gbogbo wʼo̩do̩ ekeji ki Darius jʼonu Pe̩rsia.
EZR,5,1,"Iko le̩ amakache̩, owñ che Hagai ki chʼakache̩, kpai Ze̩karaya, o̩ma Ido, ama le̩ kache̩ ñw amaju ku ma jo̩ Juda kpai Je̩rusale̩m; ma ka lugbo odu O̩jo̩ e-Israe̩l ki bʼuma ma le̩."
EZR,5,2,"Taku Ze̩rubabe̩l, o̩ma Shealtie̩l, kpai Je̩shua, o̩ma Jozadak, kwane̩ oñ ma chane̩ ekʼunyi O̩jo̩ ki de̩ Je̩rusale̩m; amakache̩ O̩jo̩ la manyu ma ate̩ko ma."
EZR,5,3,"Iko le̩ Tatenai, kʼi chʼigo̩bina udaba ohimini le̩ kpai Shetar-bozenai kpʼame̩numana-ma wʼugbo ma, oñ ma ka ñwu ma kakini, E̩ne̩ dʼo̩da ñwu me̩ ku me̩ kʼunyi-i ku me̩ la fʼaku-i ne kpa?"
EZR,5,4,"Tak alu kʼa ka ñwu ma le̩ de̩, kakini, Abu kʼodu aboke̩le̩ ku ma jʼef uko̩lo̩ unyi le̩ eko̩ ko̩ de̩."
EZR,5,5,"Eju O̩jo̩-ma la dʼugbo abogijo amaju, oñ abo le̩ ño̩ je̩ ñwu ma we ge̩ n, gbogbo tak o̩la le̩ ki tʼugbo Darius, ku ma dʼohi-wñ tef o̩takada wa ñwu ma."
EZR,5,6,"O̩la o̩takada Tatenai, igo̩bina udaba ohimini le̩, kpai Shetar-bozenai kpai ame̩numana-wñ abo Afarsak ku ma jʼudaba ohimini le̩ ku ma da ku ma dʼu kpuche̩ ru Darius kʼi chʼonu le̩ de̩."
EZR,5,7,"Ma dʼo̩takada kpuche̩ rʼu, o̩takada le̩ kakini, Tugbo Darius, kʼi chʼonu, i ra ñw e̩ kpo̩o̩."
EZR,5,8,"Onu ki ma kakini, Awa nyʼojane̩ Juda, ugbo unyi O̩jo̩ Inaina le̩, ku ma jʼo̩mo̩ anʼokuta lile ako̩; ma mʼigbo̩ oli du tʼef o̩do̩ le̩ me̩; uko̩lo̩-i la ache ma e̩do̩chacha, i la ya o̩wo̩-ma."
EZR,5,9,"Tak a tʼabogijo le̩ ene̩, abu kʼa ka ñwu ma le̩ de̩ kakini, E̩ne̩ dʼo̩da ñwu me̩ ku me̩ kʼunyi-i, ku me̩ la nʼaku-wñ kpa?"
EZR,5,10,"A ño̩ tene odu-ma ge̩, kʼa nʼijali-wñ ugbo we̩, kʼa la kʼodu aboke̩le̩ ku ma chʼame̩nuto̩gba-ma."
EZR,5,11,"Abu ku ma la dʼohi ñw a de̩ kakini, Awa chʼamadu O̩jo̩ e-efojale kpai ane̩ ile̩, awa jʼakʼunyi ku ma ko̩ igbelegbele, o̩do̩ ki ma nʼaluka n, owñ chʼe-kʼonu Israe̩l lile ko̩ kʼi la fʼu che kpa."
EZR,5,12,"Ama abu kʼamata-wa nyʼO̩jo̩ e-efojale uwe̩do̩, i mʼuma ko jʼef o̩wo̩ Ne̩biukadne̩za onu Babilo̩n, e̩ne̩ Kaldia le̩, owñ le̩ kpʼunyi-i fo̩ oñ i mʼamone̩ ño̩ nyi Babilo̩n."
EZR,5,13,"Ama ef o̩do̩ ejodudu ku Sairo̩s jʼonu Babilo̩n, Sairo̩s onu le̩, dʼo̩da te̩ ku ma kʼunyi O̩jo̩-i."
EZR,5,14,"Oñ e̩wñ eku o̩jamalia kpai ajifa kʼi jʼef unyi O̩jo̩, e-ku Ne̩biukadne̩za ko kwef unyi ki de̩ Je̩rusale̩m iko le̩, kʼi la mʼu ko wa jʼef unyi ode Babilo̩n; Sairo̩s onu mʼe̩wñ eku le ko kwef unyi ode Babilo̩n, oñ ma mʼu ko ñw ene̩ʼka kʼodu-wñ ko̩ She̩sh-baza, oñ i mʼowñ du je̩ igo̩bina."
EZR,5,15,"Oñ i ka ñw u kakini, Mʼe̩wñ eku-i ko, kʼe̩ lo kʼe̩ mʼu ko wa jʼef unyi ki de Je̩rusale̩m le̩, tak e̩ je̩ ñwu ma dabi kʼunyi O̩jo̩ e̩gu-wñ."
EZR,5,16,"Tak She̩sh-baza le̩ lewa, oñ i dʼe̩re̩ unyi O̩jo̩ ki de̩ Je̩rusale̩m nyane̩. Akwʼiko le̩ gbogbo tʼo̩jolu eñini ma tetʼakʼunyi le̩, ma la che kpa ta n."
EZR,5,17,"Todule̩, iche̩wñ ki nyo̩ onu eju, e̩ naje̩ ñwu ma tejane̩ ef unyi onu ugbo ku ma kʼe̩wñ o̩me̩me̩le̩ jo̩, e-ki de̩ Babilo̩n le̩, kʼe̩ li abe̩k abe̩le̩ i de̩ ka kʼonu Sairo̩s dʼo̩da le̩ te̩ ku ma ko̩ unyi O̩jo̩ Je̩rusale̩m-i? tak onu ki dʼe̩wñ ki nyʼowñ eju ef o̩la-i kpuche̩ ru wa."
EZR,6,1,"Taku Darius, onu le̩, dʼo̩da te̩, oñ ma kwotejane̩ ef unyi o̩takada, ugbo ku ma kʼe̩wñ ome̩me̩le̩-ma jo̩ Babilo̩n."
EZR,6,2,"Oñ ma fʼaño̩ ku ma kʼinabali-wñ nyu li Achime̩ta, ef unyi ojima ki dʼojane̩ Me̩dia, oñ ma fʼabe̩le̩ ko nyu ki chʼe̩wñ ibenu kakini,"
EZR,6,3,"O̩do̩ ejodudu ku Sairo̩s je̩ onu, onu Sairo̩s le̩ dʼo̩da te̩ kakini, O̩la unyi O̩jo̩ Je̩rusale̩m de̩, ma ki fʼunyi le̩ ko̩, owñ chʼuña ugbo ku ma kpa e̩wñ e̩bie̩ le̩, ma ki fʼunyane̩-wñ che kpaka; o̩gba unyi le̩ achʼohibo̩wo̩ o̩gbo̩ me̩ta, unabe̩-wñ la achʼohibo̩wo̩ o̩gbo̩ me̩ta,"
EZR,6,4,"e̩re̩-wñ anʼo̩gba o̩gba okuta elile me̩ta, tak igbo oli tito̩ ane̩ oji e-le̩; ama ki la kʼo̩ko̩ kwef unyi onu arʼo̩me̩-wñ."
EZR,6,5,"E̩wñ eku o̩jamalia kpai ajifa unyi O̩jo̩ le̩ e-ki Ne̩biukadne̩za ko kwef unyi ojima ki de̩ Je̩rusale̩m kʼi la mʼu ko wa Babilo̩n, adabi jʼe̩gu-wñ; ma ako dabi wa unyi ojima ki de̩ Je̩rusale̩m, okoke-wñ adabi tʼe̩gu-wñ; oñ uwe̩ akʼo wʼef unyi O̩jo̩."
EZR,6,6,"Todule̩ fai, uwe̩, Tatenai, kʼe̩ che igo̩bina udaba ohimini le̩, ti She̩tar-bozenai, kpʼame̩numana-me̩ abo Afarsak le̩, ku ma jʼudaba ohimini, me̩ kwʼo̩mo̩ tʼo̩najiji;"
EZR,6,7,mʼo̩wo̩-me̩ ta bʼuko̩lo̩ unyi O̩jo̩ le̩ te̩; me̩ je̩ ñw igo̩bina amaJu kpai abogijo amaju le̩ ku ma kʼunyi O̩jo̩ e̩gu-wñ.
EZR,6,8,"Noji e-le̩ ge̩, nadʼo̩da te̩ ugbo e̩wñ ku me̩ ache ñw abogijo amaju le̩ tod uko̩lo̩ unyi O̩jo̩ le̩ eko̩, kakini, Me̩ hika chi kwef e̩wñ ane̩ onu, owñ chʼe̩wñ are̩ ku ma rʼo̩ udaba ohimini le̩, ku me̩ ko ñw aboke̩le̩-i alu ku ma kpʼo̩ko̩ bie̩ kade, kʼe̩wñ du ki da ma hi n."
EZR,6,9,"Kpai e̩wñ du kʼeku-wñ aku ma, tʼamo̩ma o̩kokuno̩ kpʼamokolo kpʼamo̩mala, tod e̩wñ e̩gujo ku ma du wa ñw O̩jo̩ e-efojale; Oka wit ge, kpʼomu, kpʼomi achiwebe̩te̩ma, kpʼekpo teju alu kʼamatama ku ma jo̩ Je̩rusale̩m aka; je̩ ñwu ma ko ñwu ma o̩jo̩ñwa o̩jo̩ñwa, i ki nʼechi n;"
EZR,6,10,"kʼama ki kpa e̩wñ e̩bie̩ ki akpo e̩rinyo̩ ñw O̩jo̩ e-efojale, kʼame̩ ki chadua tod oji onu, kpai amo̩ma-wñ."
EZR,6,11,"Omi ño̩ dʼo̩da te̩ kakini, E̩ne̩ ki rʼo̩la-i da, ma ki mʼigbo oliʼka chi kwʼunyi-wñ, ku ma la dʼe̩ne̩ le̩ nyʼo̩kpa oji-wñ; unyi-wñ ki mud ojeta todu e̩wñ kʼi che le̩."
EZR,6,12,"O̩jo̩ ki je̩ ñw odu-wñ gugu o̩mo̩, kʼi nafʼamonu kpʼamone̩ du ku ma fʼo̩wo̩ nadala ku ma rʼo̩ ida ke̩che̩ nʼane̩, (owñ chʼerida ku ma li uña) ku ma gwʼunyi O̩jo̩ ki de̩ Je̩rusale̩m le̩ lo̩. Omi, Darius, mʼo̩da du te̩ me̩; eche-wñ ki nachʼe̩do̩chacha."
EZR,6,13,"Taku Tatenai, igo̩bina udaba ohimini le̩, kpai Shetar-bozenai, kpʼame̩numana-ma, nʼe̩do̩chacha ache alu le̩, ukpe̩ kʼonu Darius kpʼuche̩ le̩ rʼuma."
EZR,6,14,"Oñ abogijo amaJu nʼo̩do̩ le̩ ane̩ waa, oñ i nara ñwu ma, lugbo ache̩ ki Hagai akache̩, kpai Ze̩karaya o̩ma Ido le̩ ka. Ma la fʼu ne kpoji teju alu kʼO̩jo̩ e-Israe̩l ñwate̩, kpʼalu ki Sairo̩s kpai Darius kpai Artaze̩rksis onu Pe̩rsia dʼo̩da-wñ te̩."
EZR,6,15,"Ma fʼuko̩lo̩ unyi le̩ che kpa o̩jo̩ e̩ke̩ta ochu Adar, owñ chʼo̩do̩ e̩ke̩fa ki Darius jʼonu."
EZR,6,16,"Tak amo̩ma Israe̩l, owñ chʼamatama kpʼabo Lifai kpʼamo̩ma-ma kibo̩ ku ma jʼef amu le̩, abo le̩ fʼo̩jo̩ ku ma bi unyi O̩jo̩ de kpai uyo̩."
EZR,6,17,"E̩wñ ku ma la ko wa e̩gba ku ma bi unyi O̩jo̩ le̩ de̩: amo̩kokuno̩ chʼogume̩lu, amokolo chʼo̩gwo̩ko̩, amo̩mala chʼulo̩ko̩; oñ e̩wñ adure eko wa tod abo Israe̩l chaka chʼamobuko̩ me̩gweji alu kʼaluka o̩lo̩pu o̩lo̩pu abo Israe̩l de̩."
EZR,6,18,"Taku ma kʼamatama jo̩ uche̩ uche̩-ma, abo Lifai la jo̩ ukpe̩ ukpe̩ e-ma todu e̩wñ eche ñw O̩jo̩, e-kʼi de̩ Je̩rusale̩m; owñ chʼalu ku ma ko̩ ef o̩takada Mose̩s le̩."
EZR,6,19,Tak amo̩ma ku ma kwef amu le̩ fʼElaloji de o̩jo̩ e̩ke̩gwe̩le̩ ochu ejodudu
EZR,6,20,"Todu amatama kpʼabo Lifai fʼo̩la-ma che ki fe̩ alukate; o̩gbo-ma du che-fe̩: oñ ma fʼElaloji le̩ kpa tod amo̩ma ku ma kwef amu le̩ chaka, kpai tod amo̩maye-ma ku ma chʼamatama kpʼutod oji e-ma onugo ge̩."
EZR,6,21,"Oñ amo̩ma Israe̩l ku ma dabi kwef amu le̩ wa, kpʼabo ku ma fʼo̩la-ma date̩ ñwu ma kwef iwa abo uche̩ichi ane̩ le̩, ku ma tene Jihofa, O̩jo̩ e-Israe̩l, abo le̩ je̩."
EZR,6,22,"Oñ ma fʼuje̩wñ kʼo̩jo̩wu ma dʼo̩ n de kpai uyo̩ o̩jo̩ mebie; todu Jihofa mʼuyo̩ du ñwu ma me̩; i laño̩ mʼe̩do̩ onu Asiria rida te̩ ma, kʼi dʼukpahiu ñw o̩wo̩-ma ef uko̩lo̩ unyi O̩jo̩, kʼi chʼO̩jo̩ e-Israe̩l."
EZR,7,1,"Abu kʼe̩wñ le̩ chekpa ef o̩kpanachi Artaze̩rksis onu Pe̩rsia, E̩zra o̩ma Se̩raya, kʼi chʼo̩ma Azaraya, kʼi chʼo̩ma Hilkaya,"
EZR,7,2,"o̩ma Shalum, o̩ma Zedo̩k, o̩ma Ahitub,"
EZR,7,3,"o̩ma Amaraya, o̩ma Azaraya, o̩ma Me̩rayo̩t,"
EZR,7,4,"o̩ma Ze̩rahaya, o̩ma Uzi, o̩ma Buki,"
EZR,7,5,"o̩ma Abishua, o̩ma Finehas, o̩ma E̩leaza, o̩ma Aro̩n agboji amatama;"
EZR,7,6,"E̩zra kide̩ kwo Babilo̩n te̩gu alo; owñ chʼako̩takada kʼi chʼo̩ka e̩wñ uko̩-o̩la Mose̩s, ki Jihofa, O̩jo̩ e-Israe̩l, ko wa le̩; e̩wñ du kʼi la bi onu muko ñw u, alu ki Jihofa O̩jo̩-wñ, dʼo̩wo̩ nʼo oji."
EZR,7,7,"Oñ amo̩ma Israe̩l iche̩ka kpʼamatama iche̩ka kpʼabo Lifai iche̩ka kpʼamukeli iche̩ka kpʼamadalo̩na iche̩ka kpʼabo uko̩lo̩ unyi O̩jo̩ iche̩ka, nyi Je̩rusale̩m o̩do̩ e̩kebie kʼArtaze̩rksis jʼonu."
EZR,7,8,"Oñ E̩zra lewa Je̩rusale̩m ochu e̩ke̩lu, owñ chʼo̩do̩ e̩kebie e-onu le̩."
EZR,7,9,"Todu o̩jo̩ ejodudu ochu ejodudu oñ i chane̩ emo̩la akwo Babilo̩n alo; oñ o̩jo̩ ejodudu ochu e̩ke̩lu i lewa Je̩rusale̩m, alu kʼO̩jo̩ dʼo̩wo̩ e̩nyo̩ nʼo oji."
EZR,7,10,"Todu E̩zra mʼe̩do̩-wñ dute̩ etene uko̩-o̩la Jihofa, kʼi la che, kʼi ño̩ ko̩ ma e̩wñ uhio̩me̩ kpai oji ajo̩ ojane̩ Israe̩l."
EZR,7,11,"Oñ alu ku ma da nyʼo̩takada ku Artaze̩rksis du ñw E̩zra, kʼi chʼatama kpai ako̩takada le̩ de̩: owñ chʼe̩ne̩ ki ako̩takada uko̩ ki Jihofa te̩, kpai o̩la e̩wñ uhio̩me̩-wñ ñw abo Israe̩l."
EZR,7,12,"Artaze̩rksis, onu amonu du, tʼugbo E̩zra atama le̩, kʼi chʼako̩takada o̩lo̩da O̩jo̩ e-efojale, i ra ñw e̩ kpo̩o̩, kpʼe-ki bo̩."
EZR,7,13,"O̩da nadute̩-i kakini, E̩ne̩ ki dʼef abo Israe̩l kpʼamatama e-ma kpʼabo Lifai ojane̩-mi, kʼi dʼuma e̩do̩ ku ma nyi Je̩rusale̩m, abo le̩ ki lebʼuwe̩."
EZR,7,14,"Ukpe̩ kʼonu kpai abo̩hiala-wñ me-bie kpʼuwe̩ uche̩ kʼe̩ te̩jane̩ alu kʼe̩wñ du de̩ Juda kpai Je̩rusale̩m, alu kʼo̩lo̩-da O̩jo̩-we̩ kʼi dʼef o̩wo̩-we̩ le̩ ka,"
EZR,7,15,kʼe̩ la nʼajifa kpai o̩jamalia kʼonu kpʼabohiala-wñ gʼe̩do̩la-ma ko wa ñw O̩jo̩ Israe̩l kʼo̩do-wñ de̩ Je̩rusale̩m
EZR,7,16,"kpai ajifa kpʼo̩jamalia du kʼuwe̩ ali ojane̩ Babilo̩n, manyʼe-kʼamone̩ kpai amatama gʼe̩do̩la-ma ako wa todu unyi O̩jo̩-ma ki de̩ Je̩rusale̩m;"
EZR,7,17,"todule̩ uwe̩ anʼe̩do̩chacha anʼo̩ko̩ le̩ la amo̩kokuno̩, kpai amokolo, kpai amo̩mala, manyʼe̩wñ ele e-omu, kpʼe̩wñ ele e-omi, kʼe̩ ko nyʼache oj ubo̩ iche̩bo̩ ki dʼunyi O̩jo̩-me̩ ki de̩ Je̩rusale̩m le̩."
EZR,7,18,"E-du ki chenyo̩ eju-we̩ kpai amo̩maye-we̩ ku me̩ nʼajifa kpʼo̩jamalia ki bo̩ che, ame̩ ki chʼe-le̩ alu ki dʼO̩jo̩-me̩ e̩do̩."
EZR,7,19,"Oñ e̩wñ eku ku ma ako ñw e̩ todu e̩wñ ucholo unyi O̩jo̩-we̩ le̩, e-le̩ e̩ nakowa jo̩ o̩gba O̩jo̩ e-Je̩rusale̩m."
EZR,7,20,"E̩wñ du ki bo̩ kʼeku-wñ aku todu unyi O̩jo̩-we̩, kʼi dʼugbo kʼe̩ ko ñwu ma, mak e̩ dʼu kwef unyi e̩wñ akoko onu le̩."
EZR,7,21,"Tak, omi Artaze̩rksis, kʼu chʼonu-i, omi adʼo̩da ñw amadigede du ku ma jʼudaba ohimini le̩ kakini, E̩wñ du kʼE̩zra atama, kʼi chʼako̩takada e̩wñ o̩lo̩da O̩jo̩ e-efojale, atene ugbo me̩, me̩ ki che kpʼe̩do̩chacha,"
EZR,7,22,"gbogbo kad ajifa talent ogume̩lu, kpai e̩ñwa o̩ka wit ogume̩lu, gbogbo kad otube̩ omi achiwebe̩te̩ma o̩gwo̩ko̩, kpai otube̩ ekpo o̩gwo̩ko̩, omu ki nʼaluka n."
EZR,7,23,"E̩wñ du kʼO̩jo̩ e-efojale ñwate̩, me̩ ki che tʼeju-wñ kpakpa tod unyi O̩jo̩ e-efojale; tod e̩wñ chi kʼeju ekparʼojane̩ onu kpai amo̩ma-wñ ade̩ ke?"
EZR,7,24,"A ño̩ je̩ ñwu me̩ ma kakini, I che e-amatama, kpʼabo Lifai kpʼamukeli kpʼamadalo̩na kpʼabo uko̩lo̩ unyi O̩jo̩, abe̩k e̩ne̩ du ki ache e̩wñ ef unyi O̩jo̩ kide̩, o̩da aje̩ ku ma gba e̩wñ are̩ kpʼokane̩ o̩wo̩-ma n, i la nʼo̩ko̩ ebu ñwu ma n."
EZR,7,25,"I chʼuwe̩ Ezra, mak ibe O̩jo̩-we̩ ki dʼo̩wo̩-we̩ le̩ oñ e̩ lebʼo̩, kʼe̩ namʼamakajo̩ kpai amuluo̩la chi jo̩ ku ma kajo̩ amone̩ du ku ma jʼudaba ohimini le̩, owñ chʼabo du ku ma mʼoli o̩lo̩da O̩jo̩-we̩, oñ e̩ne̩ ki ma ma n, me̩ kʼo̩."
EZR,7,26,"Oñ e̩ne̩ du ki ma che alu kʼo̩lo̩da O̩jo̩-we̩, kpʼalu kʼo̩lo̩da onu ka n, me̩ hika chʼe̩ne̩ le̩ teju alu kʼoji ajo̩ ka, dagba i chʼekpa, dagba i chʼene̩ bʼane̩ te̩, dagba i chʼane̩-wñ eño̩, dagba i che edu tʼunyidudu."
EZR,7,27,"Jihofa, O̩jo̩ amata-wa kʼi nʼele, owñ ki dʼe̩wñ abe̩i tef e̩do̩ onu, kʼi cho̩ñwe̩ nyʼunyi Jihofa ki de̩ Je̩rusale̩m;"
EZR,7,28,"kʼi ño̩ fʼufe̩de̩nyo̩-wñ fa gbogbo wʼugbo mi o̩gba onu kpʼabo̩hiala-wñ kpai amagboji onu ku ma gbiti chaka. Oñ ukpahiu-mi nyo̩gba alu kʼo̩wo̩ Jihofa, O̩jo̩-mi, nʼumi oji, tak u chi abo ku ma dʼoji dufu kwef abo Israe̩l ku ma te̩gu lebʼumi nyʼo̩mo̩."
EZR,8,1,"Abo-i la chʼabo ku ma dʼoji dufu unyi unyi-ma, o̩lo̩pu o̩lo̩pu abo ku ma kwo Babilo̩n te̩gu lebʼumi ef o̩kpanachi onu Artaze̩rksis la jo̩-i:"
EZR,8,2,"ef amo̩ma Finehas, Ge̩rshom le. Ef amo̩ma Itamar, Danie̩l, ef amo̩ma Defid, Hatush,"
EZR,8,3,"ef amo̩ma She̩kanaya, ef amo̩ma Paro̩sh, Ze̩karaya; oñ abo ku ma le bʼo̩ ku ma lo o̩lo̩pu o̩lo̩pu-ma che aboke̩le̩ oli me̩ta."
EZR,8,4,"Ef amo̩ma Pahut-moab, E̩liehoenai o̩ma Ze̩rahaya le; oñ aboke̩le̩ o̩gwo̩ko̩ ño̩ lebʼo̩."
EZR,8,5,"Ef amo̩ma She̩kanaya, o̩ma Jaha-zie̩l; aboke̩le̩ oli me̩fa la lebʼo̩."
EZR,8,6,"Oñ ef amo̩ma Edin, Ebe̩d, o̩ma Jo̩natan; oñ aboke̩le̩ ooje lebʼo̩."
EZR,8,7,"Oñ ef amo̩ma Elam, Je̩shaya, o̩ma Atalaya; oñ aboke̩le̩ e̩te̩gwa lebʼo̩."
EZR,8,8,"Oñ ef amo̩ma Shefatia, Ze̩badaya, o̩ma Maike̩l; aboke̩le̩ o̩gbo̩ me̩le̩ lebʼo̩."
EZR,8,9,"Ef amo̩ma Joab, O̩badaya, o̩ma Je̩hie̩l; aboke̩le̩ o̩gwo̩ko̩ nyoke me̩gwe̩jo̩ la lebʼo̩."
EZR,8,10,"Oñ ef amo̩ma She̩lomit, o̩ma Jo̩se̩-faya; aboke̩le̩ o̩gbo̩ me̩jo̩ la lebʼo̩."
EZR,8,11,"Oñ ef amo̩ma Bebai, Ze̩karaya, o̩ma Bebai; aboke̩le̩ ogu nyoke me̩jo̩ lebʼo̩."
EZR,8,12,"Oñ ef amo̩ma Azgad, Johanan, o̩ma Hakatan; aboke̩le̩ ogu me̩lu nyoke me̩gwa lebʼo̩."
EZR,8,13,"Oñ ef amo̩ma Adonikam otitala, odu-ma jo̩-i: Elife̩le̩t kpai Jeue̩l kpai Shamaya; aboke̩le̩ o̩gbo me̩ta lebʼuma."
EZR,8,14,"Oñ ef amo̩ma Bigfai, Utai kpai Zabud; aboke̩le̩ e̩te̩gwa la lebʼuma."
EZR,8,15,"Tak u ko ma jʼugboʼkate o̩la aji ki acha nyʼAhafa; o̩mo̩ a la ru jo̩ o̩jo̩ me̩ta. Tak u fʼamone̩ le̩ ma kpai amatama, oñ u li ka kʼo̩ma Lifai du dʼef uma n."
EZR,8,16,"Tak u kpʼone̩ ado̩ E̩lieza kpai Arie̩l kpai She̩maya kpai E̩lnetan kpai Jarib kpai E̩lnetan kpai Netan kpai Ze̩karaya kpai Me̩shulam, abo ku ma dʼoji dufu; kpai Jo̩yarib, kpai E̩lnetan ge̩, ku ma chʼabo ku ma ma ojie̩wñ."
EZR,8,17,"Tak u fʼuma kpe̩ nyʼugbo Ido kʼi dʼoji dufu ugboʼka ku ma do̩ ko̩ Kasifia; tak u ka ñwu ma alu ku ama aka ñw Ido kpai amo̩maye-wñ ku ma chʼabo uko̩lo̩ unyi O̩jo̩, ugbo ku ma do̩ ko̩ Kasifia le̩, kʼama ki ko abo ku ma che e̩wñ wa, tod unyi O̩jo̩-wa."
EZR,8,18,"Oñ alu kʼo̩wo̩ e̩nyo̩ O̩jo̩-wa nʼuwa oji ma dʼe̩ne̩ʼka ki nʼibe ef uma ñw a ef amo̩ma Mali, o̩ma Lifai, o̩ma Israe̩l; kpai She̩re̩baya manyʼamo̩ma-wñ kpai amo̩maye-wñ, one̩ me̩gwe̩jo̩;"
EZR,8,19,"kpai Ha-shabia, oñ Je̩shaya ef amo̩ma Me̩rari, kpai amo̩maye-wñ kpai amo̩ma-ma manyʼu, one̩ ogu;"
EZR,8,20,"oñ ef abo uko̩lo̩ unyi O̩jo̩, e-ki Defid kpai amagboji kowa ku ma che e̩wñ ñw abo Lifai, ma chʼabo uko̩lo̩ unyi O̩jo̩ o̩gwo̩ko̩ nyʼo̩gbo̩lo̩: ma fʼodu e̩ne̩ne̩ne̩ne̩-ma do̩ chaka."
EZR,8,21,"Tak u fʼakoya alu eji ta o̩la aji Ahafa le̩, kʼawa ki hio̩la-wa wane̩ o̩gba O̩jo̩-wa, todu kʼawa ki tʼe ene o̩na kpoolo todu wa kpai amegini-wa, kpai e̩wñ-wa du kʼa ne̩."
EZR,8,22,"Todu anyo̩ je̩ ñwu mi tʼonu ene kʼi kʼuche̩ amisoja kpai amananya wa ku ma te̩ko wa ugbo ame̩nebi-wa ej o̩na n, todabu kʼa ka ñw onu kakini, O̩wo̩ e̩nyo̩ O̩jo̩-wa anʼoji abo du ku ma tene owñ; ukpahiu-wñ kpai uwe̩do̩-wñ muda dʼoji abo du ku ma hiʼu tinyo̩."
EZR,8,23,"Abe̩le̩ a kwojalu, oñ a gbo̩ko̩bʼO̩jo̩-wa todu e̩wñ-i; i la mʼomu-wa gbagbo̩."
EZR,8,24,"Tak u mʼagboji amatama me̩gwe-ji chi jʼane̩, owñ che She̩re̩baya kpai Hashabaya kpʼamo̩maye-ma me̩ gwa manyu ma."
EZR,8,25,"Oñ u fʼajifa kpʼo̩jamalia kpai e̩wrñ eku le̩ ñwa nyʼuma o̩wo̩, owñ chʼe̩wñ ku ma ko ne ate̩ tod unyi O̩jo̩-wa, owñ che e-kʼonu kpʼabo̩hiala-wñ, kpʼamagboji-wñ, kpʼabo Israe̩l du kʼeju-ma dʼane̩ o̩mo̩ muko wa le̩."
EZR,8,26,"U fʼajifa tale̩nt oli me̩gwe̩ta, kpʼe̩wñ eku ku ma nʼajifa che alu tale̩nt ogume̩-lu ñwa nyʼuma o̩wo̩; e-o̩jamalia che tale̩nt o̩gume̩lu."
EZR,8,27,"Ugba o̩jamalia ogu alu darik icham nyʼo̩gwo̩ko̩; kpʼe̩wñ eku meji ku ma ne̩ ebije ekpikpa kʼi ade̩ ñaña, kʼaja-wñ kpuna dab o̩jamalia, che."
EZR,8,28,"Tak u ka ñwu ma kakini, Ame̩ afo̩ ñwu Jihofa, e̩wñ eku le̩ du ñʼafo̩ ge̩; ajifa kpai o̩jamalia le̩ la che e̩wñ ku ma gʼe̩do̩la-ma kowa ñwu Jihofa, O̩jo̩ e-amata-me̩."
EZR,8,29,"Me̩ fʼu de̩, me̩ la dejutʼo̩, gbogbo wʼe̩gba ku ma fʼu ñwa eju amagboji amatama kpai abo Lifai kpai amagboji amo̩ra abo Israe̩l Je̩rusale̩m, ef e̩ko̩da unyi unyi ejefu unyi Jihofa."
EZR,8,30,"Abe̩le̩ amatama kpai abo Lifai mʼadu ajifa kpʼo̩jamalia kpʼe̩wñ eku le̩ gba, ku ma ko wa jʼef unyi O̩jo̩-wa Je̩rusale̩m."
EZR,8,31,"Tak a kwo bʼo̩la ohimini Ahafa te̩ o̩jo̩ e̩ke̩gweji ochu ejodudu kʼa nyi Je̩rusale̩m; o̩wo̩ O̩jo̩-wa la dʼoji-wa, oñ i mʼuwa gba bʼo̩wo̩ ame̩nebi kpʼabo ku ma kpala jo̩ ej o̩na le̩ te̩."
EZR,8,32,"Tak a lewa Je̩rusale̩m, oñ a je̩ o̩jo̩ me̩ta o̩mo̩."
EZR,8,33,"Tak o̩jo̩ e̩ke̩le̩-wñ ma fʼajifa kpai o̩jamalia kpʼe̩wñ eku le̩ ñwa o̩j e̩bo̩ ef unyi O̩jo̩-wa, (ma mʼu ko) nyu Me̩re̩-mo̩t, kʼi chʼo̩ma Uraya atama le̩, o̩wo̩; E̩le̩aza, o̩ma Finehas, la dʼugbo-wñ; Jozabad, o̩ma Je̩shua, kpai Noadaya o̩ma Binui, abo Lifai, la manyʼuma."
EZR,8,34,O̩gbo̩-wñ du chʼenaluka kpai alu kʼuwoji-wñ de̩; ma fʼuwoji-wñ chaka ko̩ iko le̩.
EZR,8,35,"Amo̩ma abo ku ma mu, ku ma kwʼugbo ku ma mu ma nyi wa le̩, ma ko e̩wñ iche̩bo̩ e̩gujo wa che O̩jo̩ e-Israe̩l, amo̩kokuno̩ tod abo Israe̩l chaka chʼe̩gweji, amokolo chʼo̩gbo me̩le̩ nyoke me̩gwe̩fa, amo̩ma la chʼe̩te̩gwa nyoke mebie, amobuko̩ tod iche̩bo̩ adure chʼe̩gweji; e̩wñ-i du chʼe̩wñ iche̩bo̩ e̩gujo ñwu Jihofa."
EZR,8,36,"Ma ño̩ mʼo̩da, o̩da kʼonu ko̩ ko ñw amisatrap onu kpʼamigo̩bina udaba ohimini le̩; oñ abo le̩ kwote̩ko amone̩ le̩ kpai unyi O̩jo̩ ge̩."
EZR,9,1,"Oñ e̩gba kʼe̩wñ le̩ fʼoji ne̩, tak amagboji te̩me̩ru mi, ma kakini, Abo Israe̩l, kpai amatama kpai abo Lifai la fʼo̩la-ma daru bʼamone̩ ane̩ ane̩-i te̩ ta n, ma jʼache teju e̩wñ ihie̩ne̩-ma, owñ chʼe-abo Kenan kpʼabo He̩t kpʼabo Pe̩re̩z kpʼabo Je̩bius kpʼabo Amo̩n kpʼabo Moab, kpʼabo Ijipti, kpʼabo Amo̩r."
EZR,9,2,"Todu ma mʼamo̩ma-ma onobule̩ ko ñw o̩la-ma kpʼamo̩ma-ma e̩ne̩ke̩le̩. Abe̩le̩ ugbe̩ ki afo̩-i fʼo̩la-ma gwe̩gwanyʼamone̩ ojane̩ ojane̩-i; ochochi, o̩wo̩ amagboji, kpʼabo ku ma ro̩no ma tʼo̩gba ef ada ku ma je̩-i."
EZR,9,3,"Tak e̩gba kʼu gbʼe̩wñ-i, u fʼe̩wñ o̩la-mi kpai otogbo-mi fana, tak u chane̩ echi iloji-mi kpai ilagba-mi rinyo̩, ugoju-wñ la mʼumi da, oñ u kwogugu ane̩."
EZR,9,4,Tak abo du kʼo̩la-ma aga tod o̩la kʼO̩jo̩ e-Israe̩l ka tod ejʼada kʼabo ku ma mu lelo le̩ jʼada kʼo̩la-ma jeju wʼugbo mi; oñ ugoju mʼumi da gugu ane̩ gbogbo wʼiko ku ma kʼe̩wñ ele ane̩ wa.
EZR,9,5,"Tak iko e̩gba ku ma kʼe̩wñ ele ane̩ wa u kwane̩ kpʼe̩do̩ e̩kpabie̩-mi, e̩wñ o̩la-mi kpai otogbo-mi che̩fana ta; tak u mʼokuku-mi konyʼane̩, oñ u fʼo̩wo̩-mi nadala jo̩ ñwu Jihofa, O̩jo̩-mi;"
EZR,9,6,"oñ u kakini, O O̩jo̩-mi, anyo̩ fumi mu, anyo̩ je̩ ñwu mi chi eju-mi ago uwe̩ n, O̩jo-mi, todu agboni-wa wobi lʼuwa oji me̩, abi kʼa je̩ gba gbogbo kad efojale."
EZR,9,7,"Akwʼe̩gba amata-wa a te̩te̩dʼef abi inai-na eje̩ gbogbo tʼojolu eñini; todu agbo̩-ni-wa le̩ oñ ma mʼawa kpai amonu-wa kpai amatama-wa ko nyʼamonu ojane̩ ojane̩ o̩wo̩, ma mʼawa ko ñw o̩kwo̩cha-geli kpʼamu, kpʼinya eda, kpʼeju etunyʼane̩, alu ki ño̩ de̩ eñini-i ge̩."
EZR,9,8,"Faʼ Jihofa, O̩jo-wa, dʼufe̩de̩nyo̩ ña wa iko re-i, kʼi tʼe̩bobo-wa no̩ kʼa fʼuma o̩wo̩, kʼi mʼaleʼka du ñw a ef uña-wñ kiafo, kʼO̩jo̩-wa ki mʼuwa eju ne̩, kʼi la je̩ ñw a ruko re ef uko̩lo̩ adu-wa."
EZR,9,9,"Todu amadu a che; O̩jo̩-wa muda tʼuwa no̩ tinyo̩ ef adu-wa n, i la mʼufe̩de̩nyo̩ du nadala te̩ ñw a eju amonu Persia, kʼi je̩ ñw a ruko, kʼa dʼunyi O̩jo-wa dago, kʼa fʼalache̩-wñ ñwo̩che, kʼi dʼaku ñw a efu Juda kpai efu Je̩rusale̩m."
EZR,9,10,"Oñ fa-i, O O̩jo̩-wa, ab a ñʼaka ubi e-i ge̩? Todu a tʼuko̩ kʼe̩ te̩ no̩ tinyo̩,"
EZR,9,11,"owñ chʼe-kʼe̩ ñwate̩ lʼo̩wo̩ amadu-we̩, amakache̩, kakini, Ane̩ ugbo ku me̩ anyi ku me̩ ne̩ le̩, chʼane̩ ki chʼe̩daji lugbo e̩daji e-amone̩ ojane̩ ojane̩ le̩, lugbo e̩wñ ihie̩ne̩-ma, e-ku ma je̩ ñw iwa-ma ko̩ ñw u akwʼoji-wñ otitala o̩woʼka tʼoji-wñ otitala o̩wo̩ e̩ke-ji."
EZR,9,12,"Todule̩ fa-i, ame̩ ki kʼamo̩ma-me̩ onobule̩ ñw amo̩ma-ma e̩ne̩ke̩le̩ n, me̩ ki la kʼamo̩ma-ma onobule̩ ñw amo̩ma-me̩ e̩ne̩ke̩le̩ n, me̩ ki tene ure̩do̩-ma n, me̩ ki la tene kʼe̩wñ ki ra ñwu ma ogbegbele̩ n; kʼame̩ ki gbiti ku me̩ jʼe̩nyo̩ ane̩ le̩, kʼi mud e̩wñ ogu amo̩ma-me̩ ogbegbele̩."
EZR,9,13,"Anubi e̩wñ du ki wa bʼuwa ma todu e̩wñ bie̩ne̩ kʼa che, kpʼabi inaina kʼa je̩, abu kʼuwe̩, O̩jo̩-wa, fʼudu ki nyaru alu kʼagboni-wa de̩ bu ñw a, kʼe̩ laño̩ mʼabubo̩ amone̩ ko ñw a,"
EZR,9,14,"a ñʼadabi akpo̩la uko̩-we̩ bie̩ kʼawa kpʼabo ku ma chʼe̩wñ ihie̩ne̩ kʼa ne̩ o̩la-wa? I dʼabe̩i uwe̩ ma we̩do̩ rʼuwa gbogbo wʼe̩gba kʼe̩ fʼuwa lie̩ kʼabubo̩ amone̩ ki ño̩ de̩ ge̩ n, kʼe̩ne̩ du ki fu tane̩ n?"
EZR,9,15,"O Jihofa, O̩jo̩ Israe̩l, uwe̩ chʼe̩ne̩ o̩kpakpa; todu awa chʼabubo̩ amone̩ ki bo̩ kʼa fʼo̩wo̩ tane̩, alu ki de̩ eñini-i, go, ef abi-wa oñ a ajo̩ o̩gba we̩-i; todu i nʼe̩ne̩ du ki neke dago o̩gba-we̩ tod e̩wñ-i n."
EZR,10,1,"Oñ abu kʼE̩zra do̩mo̩ achadua, kʼi nagbalu, kʼi nʼaku aro̩, kpai o̩la-wñ efiʼane̩ o̩gba unyi O̩jo̩, ujeju aboke̩le̩ kpai abobule̩ kpai abimo̩to̩ inaina kwʼef abo Israe̩l wa jeju ugbo-wñ; todu amone̩ le̩ araku anyʼanyi."
EZR,10,2,"Taku She̩kanaya, o̩ma Je̩hie̩l, kʼi chʼe̩ne̩ʼka ef amo̩ma e̩ne̩ke̩le̩ Elam dohi, oñ i ka ñw E̩zra kakini, A fʼada O̩jo̩-wa je̩, a la nʼabobule̩ ononojo kwef amo̩ma ane̩-i chʼo̩ya: ukibeno todu abo Israe̩l tod e̩wñ-i muda do̩mo̩ ta."
EZR,10,3,"Todule̩ a ki kpilo kpai O̩jo̩-wa ta, kʼa kʼamo̩ya le̩ jʼane̩ kpai amo̩ma-ma du ku ma bi ñw a, teju alu kʼalu odu-mi kpai abo kʼo̩la-ma aga todu uko̩ O̩jo̩-wa adʼibe ñw a; a ki che teju alu kʼuko̩-o̩la ka."
EZR,10,4,"Kwane̩; todu o̩la-we̩ de̩, a la jo̩ ugbo we̩; fʼe̩do̩ ne̩, kʼe̩ che ke."
EZR,10,5,"Tak E̩zra kwane̩, oñ i je̩ ñw amagboji amatama, kpai abo Lifai, kpai abo Israe̩l chaka go̩ ka kʼama ache teju o̩la le̩. Abe̩le̩ ma fu go̩."
EZR,10,6,"Tak E̩zra kwane̩ kwʼo̩gba unyi O̩jo̩, oñ i le tʼef unyi Jehohana, o̩ma E̩liashib, ejefu; oñ i lewa o̩mo̩ i je̩ e̩wñ du n, i la ñmʼomi n; todu i nadaido̩ todu ada kʼabo ku ma kwef amu le̩ je̩."
EZR,10,7,"Taku ma fʼakoya ta ugbo du ane̩ Juda kpai Je̩rusale̩m ñw amo̩ma ame̩namu le̩, kʼama ki kʼo̩la-ma wa jeju Je̩rusale̩m;"
EZR,10,8,"ka kʼe̩ne̩ du ki ma wa tak o̩jo̩ me̩ta ki jo̩ n, mak alu kʼamagboji kpai abogijo lo te̩ kakini, Ma akʼane̩-wñ du jo̩ ñw O̩jo̩, ma la adʼowñ onugo ru bʼujeju abo ku ma kwef amu le̩ te̩."
EZR,10,9,"Tak aboke̩le̩ Juda kpai Be̩njamin chaka kʼo̩la-ma wa jeju Je̩rusale̩m tak o̩jo̩ me̩ta le̩ jo̩, ochu e̩ke̩la, o̩jo̩ ogu ochu le̩ i che. Tak amone̩ le̩ chaka guguane̩ jo̩ ojukpologu o̩gba unyi O̩jo̩, o̩la-ma naga tod o̩la-i kpai tod omi ki alo̩ akiliwo."
EZR,10,10,"Tak E̩zra, atama le̩, kwane̩ dago, oñ i ka ñwu ma kakini, Ame̩ f ʼada je̩, me̩ la kʼabobule̩ ononojo chʼo̩ya, ku me̩ che kʼabi kʼabo Israe̩l je̩ ki nyo̩gba."
EZR,10,11,"Todule̩ me̩ ki gbalu ñwu Jihofa O̩jo̩ amata-me̩, ku me̩ che e̩wñ ki rʼe̩ e̩do̩; me̩ ki la fʼo̩la-me̩ daru bʼamone̩ ane̩-i kpai abobule̩ ononojo te̩."
EZR,10,12,"Tak abo ujeju le̩ chaka dʼomu dago nana dohi, oñ ma kakini, Abe̩le̩ i de̩; i dukpe̩ kʼa che alu kʼe̩ ka le̩."
EZR,10,13,"Amone̩-i muda chewewe, iko-i la chʼiko kʼomi alo̩ nana, a la neke jʼo̩do̩da n; uko̩lo̩-i la chʼuko̩lo̩ o̩jo̩ʼka abe̩k o̩jo̩ meji n; todu a muna bʼo̩ te̩ ef o̩la-i tabale."
EZR,10,14,"Me̩ ki chi amagboji wa koji abo ujeju-i chaka, tak abo du ku ma nʼabobule̩ ononojo chʼo̩ya ef ewo ewo-wa-i, ku ma nawa iko iko ku ma date̩; abogijo ewo ewo du kpai amaka-jo̩ ki nawa kpai ama, gbogbo tak uwe̩do̩ O̩jo̩-wa inaina-i ki rida bʼuwa oji te̩, gbogbo taku ma fʼo̩la o̩ya i che kpa chaka."
EZR,10,15,"Chai Jo̩natan, o̩ma Asahe̩l, kpai Jazeya, o̩ma Tikfa, kate kwane̩ dago, ma ko̩. Oñ Me̩shulam kpai Shabe̩tai (e̩ne̩ Lifai) amanyʼu-ma."
EZR,10,16,"Tak ame̩namu ku ma kwef amu le̩ fʼabe̩le̩ che. Oñ ma fʼE̩zra, atama le̩, kpai abo ku ma dʼoji dufu iche̩ka, alu kʼunyi unyi amata-ma de̩, kpe̩ru bʼabo kibo̩ te̩, ma la fʼodu-ma do̩ okoke; taku ma kwogugu ane̩ o̩jo̩ ejodudu ochu e̩ke̩gwa le̩, ku ma ñwa o̩la le̩."
EZR,10,17,Oñ ma fʼo̩la aboke̩le̩ ku ma nʼamo̩ya ononojo ka kpa tak o̩jo̩ ejodudu ochu ejodudu jo̩.
EZR,10,18,"Oñ ma fʼamo̩ma amatama iche̩ka ku ma nʼabobule̩ ononojo chʼo̩ya li: e-amo̩ma Je̩shua ki chʼo̩ma Jo̩zadak, kpai amo̩maye-wñ che, Maaseya kpʼE̩lieza kpai Jarib kpai Ge̩dalaya."
EZR,10,19,"Tak abo le̩ dʼo̩wo̩-ma tʼo̩ kakini, Ama atʼo̩ya-ma le̩ no̩ tane̩; oñ abu ku ma fʼabi le̩ je̩, ma nʼokolo kwef ame̩wño̩re̩-ma egini wa tod abu ku ma fʼabi je̩."
EZR,10,20,Amo̩ma Ime̩r che Hanani kpai Ze̩badaya.
EZR,10,21,Oñ amo̩ma Harim ku ma ne̩ che Maaseya kpʼE̩laija kpai She̩maya kpai Je̩hie̩l kpai Uzaya.
EZR,10,22,"Oñ ef amo̩ma Pashur, E̩lionai kpai Maaseya kpʼIshmae̩l kpai Ne̩tane̩l kpai Jozabad kpai E̩lasa ne̩."
EZR,10,23,"Oñ ef abo Lifai, Jozabad kpai Shimeai kpai Ke̩laya (owñ le̩ che Ketita) kpai Pe̩tahiya kpai Juda kpai E̩lieza ne̩."
EZR,10,24,Oñ ef amukeli E̩laiashib ne̩. Oñ ef amadalo̩na Shalum kpai Te̩le̩m kpʼUri ne̩.
EZR,10,25,"Oñ ef abo Israe̩l; ef amo̩ma Pero̩sh, Ramaya kpʼIzaya kpai Malkija kpai Mijamin kpai E̩lieza kpai Malkija kpai Be̩naya ne̩."
EZR,10,26,"Oñ ef amo̩ma Elam, Matanaya kpai Ze̩karaya kpai Je̩hie̩l kpʼAbdi kpai Je̩re̩mo̩t kpʼE̩laija ne̩."
EZR,10,27,"Oñ ef amo̩ma Zatu, E̩lioenai kpʼE̩liashib kpai Matanaya kpai Je̩re̩mo̩t kpai Zabad kpai Aziza ne̩."
EZR,10,28,"Oñ ef amo̩ma Bebai, Jehohanan kpai Hananaya kpai Zabai kpʼAtlai ne."
EZR,10,29,"Oñ ef amo̩ma Bani, Me̩shulam kpai Maluk kpʼAdaya kpai Jashub kpai Shial kpai Je̩re̩mo̩t ne̩."
EZR,10,30,"Oñ ef amo̩ma Pahat-moab, Adna kpai Chelal kpai Be̩naya kpai Maaseya kpai Matanaya kpai Be̩zale̩l kpai Binui kpai Manasa ne̩."
EZR,10,31,"Amo̩ma Harim, ku ma ne̩ la che, E̩lieza kpʼIsshi-ja kpai Malkija kpai Shemaya kpai Shime̩o̩n,"
EZR,10,32,kpai Be̩njamin kpai Maluk kpai She̩maraya.
EZR,10,33,"Ef amo̩ma Hashum, Matenai kpai Matata kpai Zabad kpai E̩life̩le̩t kpai Je̩re̩meai kpai Manasa kpai Shimeai ne̩."
EZR,10,34,"Ef amo̩ma Bani, Maadeai kpʼAmram kpʼUe̩l"
EZR,10,35,"kpai Be̩naya kpai Be̩de̩ya kpai Che̩luhi,"
EZR,10,36,"kpai Fana-ya kpai Me̩re̩mo̩t kpʼE̩laiashib,"
EZR,10,37,"kpai Matanaya kpai Matenai kpai Jaasu,"
EZR,10,38,"kpai Bani kpai Biniu-ai kpai Shimeai,"
EZR,10,39,"kpai She̩le̩maya kpai Natan kpai Adaya,"
EZR,10,40,"Makna-debai kpai Shashai kpai Sharal,"
EZR,10,41,"kpʼAzare̩l kpai She̩le̩maya kpai She̩maraya,"
EZR,10,42,kpai Shalum kpʼAmaraya kpai Jose̩f.
EZR,10,43,"Ef amo̩ma Nebo, Jeie̩l kpai Matataya kpai Zabad kpai Zebina kpʼIddo kpai Jo̩e̩l kpai Be̩naya."
EZR,10,44,Abo-i chaka fʼabobule̩ ononojo ne̩ chʼo̩ya; o̩ya iche̩ka la bi amo̩ma ñwu ma.
NEH,1,1,O̩la Nihe̩maya o̩ma Hakalaya le̩ de̩.
NEH,1,2,"Hanani, o̩maye-miʼka, lewa, owñ kpai aboke̩le̩ Juda iche̩ka; tak u tʼuma ene o̩la amaJu ku ma mufu tane̩, owñ chʼame̩namu ki bo̩ le̩, kpai o̩la Je̩rusale̩m."
NEH,1,3,"Taku ma ka ñwu mi kakini, Abubo̩ amone̩ ku ma bo̩ kwef amu ku ma jʼojane̩ le̩ ali o̩bata nana kpai ina; aku Je̩rusale̩m mugulo̩ wane̩, ma la fʼalaku-wñ gujo rinyo̩."
NEH,1,4,"Oñ i lewatu e̩gba kʼu gbʼo̩la le̩, u kwogugu ane̩ araku, tak u nʼo̩jo̩ je̩ pe̩ adaido̩; tak u fʼaluji achadua o̩gba O̩jo̩ e-efojale."
NEH,1,5,"Oñ u kakini, Nagbo̩ko̩bʼuwe̩ O Jihofa, O̩jo̩ e-efojale, kʼe̩ chʼO̩jo̩ inaina kʼi abailo kʼi la ade alo kpai ufe̩de̩nyo̩ ugbo abo ku ma fe̩do̩ owñ, ku ma la de uko̩ kʼi ate̩;"
NEH,1,6,"nʼeti, kʼe̩ mʼeju-we̩ chi, kʼuwe̩ ki netiru adua adu-we̩-i e-kʼu nache o̩gba-we̩ odu kpai o̩ro̩ka iko-i tod amo̩ma Israe̩l, amadu-we̩, abu kʼu do̩mo̩ agbalu adure amo̩ma Israe̩l, owñ chʼe-kʼa dʼe̩ re le̩. Ochochi, omi kpai abo unyi ata-mi dʼe̩ re me̩."
NEH,1,7,"A fʼakpabie̩-we̩ che nana tabale, a la de uko̩ kʼe̩ te̩ abe̩k uhio̩me̩, uhio̩me̩, abe̩k o̩la oji ajo̩ e-kʼuwe̩ ñwa ñw adu-we̩ Mose̩s le̩ n."
NEH,1,8,"Nagbo̩ko̩bʼe̩ kʼe̩ nadibekado o̩la kʼe̩ ñwa ñw adu-we̩ Mose̩s le̩, kakini, Iche̩wñ kʼame̩ fʼada-mi je̩, nafʼume̩ fiatuka rʼef amone̩ ojoji ojoji;"
NEH,1,9,"ama me̩ mudabi wʼugbo mi ku me̩ fʼuko̩ uko̩-mi de ku me̩ che, dagba i nʼabo̩ iche̩ka ef ume̩ ku ma ko̩ rikpolo jʼukpoji efojale otitala, naya ma kwʼo̩mo̩ wa jo̩ tak u nako ma wa jʼuña kʼu du kʼu dʼodu-mi tʼo̩mo̩."
NEH,1,10,Abo-i la chʼamadu-we̩ kpai amone̩-we̩ e-kʼuwe̩ nʼukpahiu-we̩ inaina kpai o̩wo̩-we̩ ki gbiti gba ma tane̩.
NEH,1,11,"O Ondu, nagbo̩ko̩bʼe̩, nʼeti-we̩ rʼadua adu-we̩-i, kpʼadua amadu-we̩ ku ma yo̩ ñw ailo odu-we̩ era; nagbo̩ko̩bʼe̩ kʼe̩ je̩ ñw u ra ñw adu-we̩ eñini-i, kʼe̩ la je̩ ñw e̩ne̩-i liʼowñ ejumomi."
NEH,2,1,"Oñ i lewatu ochu Nisan, o̩do̩ e̩ko̩gu kʼArtaze̩rksis jʼonu, e̩gba kʼomi achiwebe̩te̩ma jʼo̩gba-wñ, u la mʼomi achiwebe̩te̩ma du nʼo̩wo̩ ñw onu. U la bʼeju-mi nyʼo̩wo̩ eju-wñ mama ta n."
NEH,2,2,"Tak onu ka ñwu mi kakini, E̩wñ chi kʼeju-we̩ kpa, e̩ la chʼo̩ga n? I chʼe̩wñ omune̩ n, e̩do̩dudu de̩. Tak ailo fʼumi mu nana."
NEH,2,3,"Oñ u ka ñw onu kakini, Oji onu ki gbo kala kala! E̩wñ chi kʼeju-mi ma kpa n, abu kʼewo ugbo kʼojinoji amata-mi jo̩ chʼalache̩ te̩, kʼuna la fʼalaku-wñ jo rinyo̩?"
NEH,2,4,"Tak onu ka ñwu mi kakini, Ebi e̩wñ e̩ bi ke? Abe̩le̩ u rodubʼO̩jo̩ e-efojale."
NEH,2,5,"Tak u ka ñw onu kakini, Iche̩wñ ki nyo̩ onu eju, kʼuwe̩ ali adu-we̩-i eju, kʼe̩ jʼakpe̩ mi nyi Juda, nyʼewo ugbo kʼojinoji amata-mi jo̩, kʼu fʼu ko̩."
NEH,2,6,"Tak onu ka ñwu mi kakini (o̩ya-wñ la gugu kpenyʼu), O̩jo̩ onu e̩ je̩ ule̩-we̩? iko e̩gba oñ e̩ dabi wa? Abe̩le̩ i nyo̩ onu eju kʼi kpe̩ mi; tak u fʼiko-wñ ka ñw u."
NEH,2,7,"Uño̩ka ñw onu kakini, Iche̩wñ ki nyo̩ onu eju, kʼi naje̩ ñwu ma kʼo̩takada ñwu mi kʼu ko ñw amigo̩bina ku ma jʼudaba ohimini le̩, kʼama ki je̩ ñwu mi lale gudu gbogbo tak u lewa Juda;"
NEH,2,8,"kpai o̩takada kʼu nadu ñw Asaf, e̩ne̩ ki ade efoko onu le̩, kʼi kʼoli ñwu mi kʼu bʼigbo-wñ tod alaku unyi lile kʼi manyʼunyi le̩ kpai tod o̩do̩ ewo le̩ kpai tod unyi kʼomi onugo atʼo̩. Tak onu mʼu ko ñwu mi teju alu kʼo̩wo̩ e̩nyo̩ O̩jo̩-mi nʼumi oji."
NEH,2,9,"Tak u lewa ugbo amigo̩bina udaba ohimini le̩, oñ u mʼo̩takada onu ko ñwu ma. Onu la fʼamagboji abogu kpai amananya kpuche̩ lebʼumi."
NEH,2,10,"Tak e̩gba ku Sanbalat e̩ne̩ Horon le̩ kpai Tobaya e̩nuko̩lo̩ kʼi chʼabo Amo̩n, gbʼinabali-wñ i bi ma eju nana tabale todabu kʼe̩ne̩ʼka wa kʼi tene kʼi che e̩wñ ki ara ñw amo̩ma Israe̩l."
NEH,2,11,Abe̩le̩ u lewa Je̩rusale̩m oñ u jʼo̩jo̩ me̩ta o̩mo̩.
NEH,2,12,"Tak u kwane̩ odu, omi kpai aboke̩le̩ pe̩ ku ma jʼugbo mi; u la ka ñw e̩ne̩ du e̩wñ kʼO̩jo̩-mi du tʼumi e̩do̩ kʼu che Je̩rusale̩m in. E̩la abe̩re̩me̩le̩ du la dʼugbo-mi n, chai e̩la abe̩re̩me̩le̩ kʼu tanʼo kate."
NEH,2,13,"Tak u le Alaku O̩go̩ dufu odu nyʼugbo obuga ogbemgbem ale e-le̩ tʼAlaku Ubioko ge̩, tak u go aku Je̩rusale̩m kʼi chʼe̩lo̩ bʼane̩ ma kpʼalaku-wñ alaku-wñ k una jo rinyo̩."
NEH,2,14,Tak u legudu nyʼAlaku E̩bi omi kpʼugbo abukpe ku ma gwa tod onu; i muda nʼugbo kʼe̩la abe̩re̩me̩le̩ kʼu tanʼo̩ le̩ ale n.
NEH,2,15,"Tak u mu-te̩gu lʼo̩cha o̩cha aji le̩ odu, oñ u fʼaku le̩ go; tak u mudabi tʼubi oñ u mugudu tʼAlaku O̩go̩ le̩, abe̩le̩ u mudabi."
NEH,2,16,"Amachimo̩la-mi la mʼugbo kʼu nyi n, abe̩k e̩wñ kʼu che n; u la ka ñw amaJu, abe̩k amatama, abe̩k ame̩nojima, abe̩k amachimo̩la-mi abe̩k abo ku ma chʼuko̩lo̩ kibo̩ le̩ ta n."
NEH,2,17,"Tak u ka ñwu ma kakini, Me̩ cheli e̩wñ bie̩ne̩ ki ke̩re̩bʼuwa-i, abu ki Je̩rusale̩m chʼalache̩ te̩, una la fʼalaku alaku-wñ jo̩ rinyo̩. Me̩ lewa, kʼa nʼo̩do̩ Je̩rusale̩m, kʼa we echʼoli ina ejo̩gba."
NEH,2,18,"Tak u ka ñwu ma alu kʼo̩wo̩ e̩nyo̩ O̩jo̩ nʼumi oji, kpʼo̩la kʼonu ka ñwu mi ge̩. Taku ma kakini, A kwane̩ kʼa ne. Abe̩le̩ ma dʼukpahiu ñw o̩wo̩-ma tod uko̩lo̩ e̩nyo̩ le̩."
NEH,2,19,"Ama e̩gba ku Sanbalat e̩ne̩ Horon le̩ kpai Tobaya ki chʼe̩nuko̩lo̩, kʼi chʼabo Amo̩n, kpai Ge̩she̩m ki chʼe̩ne̩ Arabia le̩ gbʼo̩, ma kwonyʼuwa anyinacha oñ ma che̩de̩te̩ wa, ma kakini, E̩wñ me̩ che-i ta? Ame̩ kʼonu?"
NEH,2,20,"Tak u dohi ka ñwu ma kakini, O̩jo̩ e-efojale, owñ le̩ aje̩ ñw u ra ñw a, todule̩ oñ awa kʼa chʼamadu-wñ akwane̩ kʼa ne; ame̩ muda nʼukpe̩, abe̩k o̩kpakpa, abe̩k urewa du efu Je̩rusale̩m in."
NEH,3,1,"Tak E̩liashib agboji amatama kwane̩ manyʼamo̩maye-wñ amatama le̩, oñ ma fʼAlaku Ame̩wño̩re̩ egini ne. Ma fʼu che kʼi fo̩ oñ ma mʼolugbana-wñ ko dago; ma che kʼi fo̩ gbogbo wa o̩do̩go̩ Hameya gbogbo wa odo̩go̩ Hanane̩l."
NEH,3,2,Aboke̩le̩ Je̩riko la jʼakolo-wñ ane. Zakur o̩ma Imri dʼakolo-wñ o̩wo̩ʼka ane̩.
NEH,3,3,"Amo̩ma Hase̩naa la ne Alaku E̩ja: ma kʼigbo oli-wñ nyʼane̩ oñ ma kʼolu-gbana-wñ dago, tʼukodo-wñ, tʼoli uro̩-na-wñ."
NEH,3,4,"Oñ Me̩re̩mo̩t o̩ma Uraya, o̩ma Hakoz dʼakolo̩ e-ma añwo̩che. Oñ Me̩shulam o̩ma Be̩re̩kaya, o̩ma Me̩shczabe̩l dʼakolo-ma añwo̩che. Zedo̩k o̩ma Beana dʼakolo e-ma añwo̩che."
NEH,3,5,Oñ abo Te̩koa jʼakolo e-ma añwo̩che; abojima-ma muda je̩ dʼo̩lo̩-ma tʼuko̩lo̩ Ondu-ma n.
NEH,3,6,"Oñ Je̩hoyada, o̩ma Paseya, kpai Me̩shulam, o̩ma Be̩so̩deya, fʼAlaku Igbele le̩ ñwo̩che; ma kʼigbo-wñ jo̩, oñ ma kʼo̩lugbana-wñ dago kpai ukodo-wñ kpai ugbo̩lo̩ oli ku ma du rʼo̩na-wñ."
NEH,3,7,"Oñ Me̩lataya e̩ne̩ Gibeo̩n le̩ kpai Jadon e̩ne̩ Me̩ro̩nota aboke̩le̩ Gibeo̩n, kpai Mizpa, ku ma jʼef o̩da igo̩bina eju-daba ohimini, jʼakolo e-ma añwo̩che."
NEH,3,8,"Uzie̩l, o̩ma Harhaya, ku ma chʼama-gwalo̩ o̩jamalia, jʼakolo-wñ añwo̩che. Oñ Hananiya e̩ne̩ʼka ef abo ku ma che otulale, dʼakolo-wñ añwo̩che; ma la fʼaku Je̩rusale̩m ne gbogbo wʼugbo o̩do̩ ki nʼabe̩ le̩."
NEH,3,9,"Oñ Refaya, o̩ma He̩r, agboji ukpe̩reji ane̩ Je̩rusale̩m, jʼakolo e-ma añwo̩che."
NEH,3,10,"Oñ Je̩daya, o̩ma Harumaf, dʼakolo e-ma añwo̩che o̩wo̩ ugbo kʼunyi-wñ de̩ kpakpa; oñ Hatush, o̩ma Hashabeniya, dʼakolo-wñ añwo̩che."
NEH,3,11,"Malkija, o̩ma Harim, kpai Hashub, o̩ma Pahat-moab, fʼukpe̩ omune̩ ñwo̩che kpai o̩do̩go̩ aido aido le̩."
NEH,3,12,"Oñ Shalum, o̩ma Halo̩he̩sh, agboji ukpe̩reji ane̩ Je̩rusale̩m owñ kpai amo̩ma-wñ onobule̩ jʼakolo-wñ añwo̩che."
NEH,3,13,"Hanun kpai abo ku ma dodo Zanoa ñw Alaku O̩go̩ le̩ che; ma fʼu ne, taku ma kʼolugbana-wñ dago, tʼukodo-wñ kpai ugbo̩lo̩ oli uro̩na-wñ, manyʼo̩do̩-wñ ohibo̩wo̩ icham nyo̩gwo̩ko̩ gbogbo wa Alaku Ubio̩ko."
NEH,3,14,"Oñ Malkija o̩ma Rekab, kʼi chʼagboji ojane̩ Be̩t-hakere̩m fʼAlaku Ubio̩ko le̩ ñwo̩che; i fʼu ne, tak i kʼo̩lu-gbana-wñ dago, tʼuko̩do-wñ, kpai ugbo̩lo̩ oli uro̩na-wñ."
NEH,3,15,"Oñ Shalun, o̩ma Kol-hoze, agboji ojane̩ Mizpa, fʼAlaku E̩bi omi le̩ ñwo̩che; i fʼu ne, i mʼe̩wñ ko bʼo ma, tak i kʼo̩lugbana-wñ dago kpai ukodo-wñ kpai ugbo̩lo̩ oli uro̩na-wñ, tak i fʼo̩do̩ abukpe omi Shela me̩rʼuche̩ onu ne, gbogbo wʼagube ki agwo̩ru kwʼewo Defid wane̩."
NEH,3,16,"Aro̩ne-wñ Nihe̩maya o̩ma Azbuk, agboji ukpe̩reji ane̩ Be̩tzur, de̩ añwo̩che gbogbo wʼugbo ki te̩ kado ojinoji Defid, kpai gbogbo wa kado abukpe omi ku ma che le̩, kpai awa kado unyi amagbiti."
NEH,3,17,"Aro̩ne-wñ abo Lifai añwo̩che, owñ che Rehum o̩ma Bani Hashabiya agboji ukpe̩reji ane̩ Keila jʼakolo-wñ añwo̩che tod abo-jane̩-wñ."
NEH,3,18,"Aro̩ne-wñ amo̩maye-ma jʼañwo̩che, owñ che Bafai o̩ma He̩ne-dad, agboji ukpe̩reji ane̩ Keila;"
NEH,3,19,"oñ Eze̩r o̩ma Je̩shua, agboji Mizpa, dʼakolo-wñ añwo̩che ukpe̩ omune̩ ame̩rʼate̩gu ku ma nyʼunyi ane̩ ogu, ugbo arida-wñ le̩."
NEH,3,20,"Aro̩ne-wñ Baruk, o̩ma Zabai, fʼeju gbiti añwʼukpe̩ omune̩ che akwʼugbo arida-wñ le̩ gbogbo wʼalugbo̩na unyi E̩liashib agboji amatama."
NEH,3,21,"Aro̩ne-wñ Me̩re̩mo̩t, o̩ma Uraya, o̩ma Hako̩s fʼukpe̩ omune̩ ñwo̩che akwʼalugbo̩na unyi E̩liashib gbogbo tʼotitala unyi E̩liashib."
NEH,3,22,"Oñ aro̩ne-wñ amatama añwo̩che, abo̩ Egbili ma che."
NEH,3,23,"Aro̩ne-ma Be̩njamin kpai Hashub nañwʼe-ki me̩rʼunyi-ma che. Aro̩ne-ma Azaraya, o̩ma Maaseya, o̩ma Ananaya, nañwʼe-ki dʼakolo unyi-wñ onugo che."
NEH,3,24,"Aro̩ne-wñ Binui, o̩ma He̩nedad nañwʼukpe̩ omune̩ che akwʼunyi Azaraya gbogbo wʼarida-wñ gbogbo wʼalo-wñ."
NEH,3,25,"Pa-lal o̩ma Uzai che ugbo arida-wñ kpai ugbo o̩do̩go̩ ki ne o̩wo̩ʼka unyi onu ate̩, owñ chʼe-ki me̩rʼalaku abo-ide. Aro̩ne-wñ Pe̩daya, o̩ma Parosh, che."
NEH,3,26,"Abo uko̩lo̩ unyi O̩jo̩ la dodo Ofe̩l gbogbo wʼugbo ki merʼAlaku Omi o̩wo̩ olodudu, kpai o̩do̩go̩ ki ne te̩."
NEH,3,27,"Aro̩ne-wñ abo Te̩koa nañwʼukpe̩ omune̩ che, ugbo o̩do̩go̩ lile ki ne te̩, gbogbo wʼodo̩ Ofe̩l."
NEH,3,28,"Amatama jʼañwʼate̩ Alaku Amanya che, e̩ne̩ne̩ne̩ne̩ ache ame̩rʼunyi e-wñ."
NEH,3,29,"Aro̩ne-wñ Zedo̩k, o̩ma Ime̩r, nañwʼe-ki me̩ru unyi-wñ che. Aro̩ne-wñ She̩maya o̩ma She̩kanaya ade Alaku O̩wo̩ Olodudu de̩ añwo̩che."
NEH,3,30,"Aro̩ne-wñ Hananaya o̩ma She̩le̩maya kpai Hanun e̩ke̩fa o̩ma Zalaf jʼañwʼukpe̩ omune̩ che. Aro̩ne-wñ Me̩shulam, o̩ma Be̩re̩kaya, nañwʼe-ki me̩rʼo̩la unyi-wñ che."
NEH,3,31,"Aro̩ne-wñ Malkija agwalo̩ o̩jamaliaʼka de̩ añwo̩che gbogbo wa unyi abo uko̩lo̩ unyi O̩jo̩ kpai unyi amanyaja gbogbo wa kado Alaku Hamifkad, kpai gbogbo wa ate̩gu alo-wñ."
NEH,3,32,Agbagba ate̩gu alo le̩ kpai Alaku Ame̩wño̩re̩ egini amagwalo̩ o̩jamalia kpai amanyaja jʼañwo̩che.
NEH,4,1,"Oñ i lewatʼe̩gba ki Sanbalat gbo̩ ka kʼa jʼanʼo̩do̩ le̩, i kwowe̩do̩, i bieju nana tabale, i chane̩ ekʼamaJu ru."
NEH,4,2,"Tak i chane̩ ekʼo̩la eju amo̩maye-wñ kpai eju abogu Samaria kakini, AmaJu, ame̩gbo ki de̩, e̩wñ ma jʼache ta? A tʼuma no̩ abe̩-i? Ma ache iche̩bo̩? Ma ache kpa o̩jo̩ kate? Ma akʼokuta kwʼojeita ojeita dabiwa jʼe̩gu-wñ? Okuta ku ma gujo rinyo̩ le̩?"
NEH,4,3,"Oñ Tobaya, e̩ne̩ Amo̩n, dago kpe̩nyʼu, oñ i kakini, I chaka chʼe̩wñ ku ma ne le̩ ajo te̩gu nyʼo̩mo̩, i agu o̩do̩ okuta-ma lo̩!"
NEH,4,4,"O O̩jo̩-wa, gbo̩, todu ma che̩de̩te̩ wa. E̩ ki la mʼina-ma le̩ dudabi abʼama onugo oji ma, mʼu ma ko che e̩wñ kʼogu je̩ ef ane̩ amu."
NEH,4,5,"E̩ ki la dʼe̩wñ bʼudu ku ma fe̩ ma n, i ki nʼe̩wñ du ki akpʼadure-ma lu bʼeju-we̩ te̩ n; todu ama biʼuwe̩ eju eju abo ku ma jʼanʼo̩do̩-i."
NEH,4,6,Abe̩le̩ a fʼo̩do̩ le̩ ne; o̩do̩ le̩ chaka kwogamʼomune̩ gbogbo wʼukpe̩reji o̩gba-wñ. Todu e̩do̩ amone̩ le̩ tʼuko̩lo̩-ma.
NEH,4,7,"Ama i lewatʼe̩gba ki Sanbalat kpai Tobaya kpai abo Arabia, kpai abo Amo̩n kpʼabo Ashdo̩d gbo̩ ka kʼo̩do̩ Je̩rusale̩m eñwo̩che anoji alo ku ma chane̩ elʼugbo ki kpo̩fo̩ ko, e̩gbale̩ ma we̩do̩nana;"
NEH,4,8,tak o̩chaka-ma fʼalu jo̩ ku ma wa kʼogu bo̩ Je̩rusale̩m ku ma fʼu biya.
NEH,4,9,"Ama a fʼodu ra bʼO̩jo̩-wa, a mʼabo ide ko jo̩ ku ma de odu kpai o̩ro̩ka tod abo le̩."
NEH,4,10,"Taku Juda kakini, Ukpahiu abo ku ma nʼadu lo̩, etutu la chʼenana ta; todabe̩le̩ a la neke nʼo̩do̩ le̩ n."
NEH,4,11,"Abo ku ma kobʼuwa le̩ laño̩ kakini, Ma ama n ma ali n, chai e̩gba kʼa lewʼalumeji-ma kʼa kpa ma kʼa fʼuko̩lo̩ le̩ kpachi."
NEH,4,12,"Oñ e̩gba kʼamaJu ku ma dodo me̩ru ma lewa, ma ka ñw a onu me̩gwa kakini, Ma akwʼugbo duu ku ma jo̩ wa akobʼuwa (ugbo du ku ma dabi kwowa le̩)."
NEH,4,13,"Todule̩ u mʼamone̩ ko jo̩ ubi o̩do̩ le̩ ugbo ki ma gbo̩gba n, kpai ugbo ki chʼe̩kpo̩fo̩. U ko ma gugu akwo̩ra unyi akwo̩ra unyi, kpai o̩kwo̩chageli-ma kpai o̩kwo̩-ma kpai o̩o̩do̩-ma."
NEH,4,14,"Tak u go, oñ u kwane̩, u ka ñw abojima kpai amachimo̩la igo̩bina kpai amone̩ ki bo̩ kakini, Ame̩ ki railo ma n. Me̩ nadibekado Ondu, kʼowñ chʼinaina, i la abailo, ame̩ ki ja tod amo̩maye-me̩ kpai amo̩ma-me̩ e̩ne̩ke̩le̩ kpai amo̩ma-me̩ onobule̩ kpai amo̩ya-me̩ kpai unyi-me̩."
NEH,4,15,"Oñ i lewatu e̩gba kʼame̩nebi-wa le̩ gbo̩ ka kʼa fʼofe-ma ma, kʼO̩jo̩ la fʼojuju-ma le̩ chʼibe̩te̩, tak o̩chaka-wa mudabi tʼo̩la o̩do̩ e̩ne̩ne̩ne̩ne̩ le tʼugbo uko̩lo̩-wñ."
NEH,4,16,"Oñ akwihi le̩ gbogbo alo, ukpe̩reji amibolo-mi nʼuko̩lo̩ le̩ ache, oñ ukpe̩reji-ma gwo̩nyʼo̩kwo̩ kpai ugbe̩yo̩ kpai o̩o̩do̩ kpai adika ogu; oñ amagboji jʼubi abo unyi Juda chaka."
NEH,4,17,"Abo ku ma nʼo̩do̩ kpai abo ku ma nʼadu fʼo̩la-ma ñwo̩che jo; e̩ne̩ne̩ne̩ne̩ nʼo̩wo̩ʼka ache uko̩lo̩, oñ i nʼo̩wo̩ ekeji gwo̩nyʼido̩na ogu-wñ."
NEH,4,18,"Oñ abo ku ma nʼo̩do̩ e̩ne̩ne̩ne̩ne̩-ma mʼo̩kwo̩chageli-wñ du tʼachala, abe̩le̩ tak i anʼo̩do̩. E̩ne̩ ki afʼo̩kakachi la dʼugbo e-mi."
NEH,4,19,"Tak u ka ñw abogijo kpai amachimo̩la igo̩bina kpai amone̩ ki bo̩ kakini, Uko̩lo̩-i nana tabale, awa la chʼe̩daru bʼomune̩ te̩ oj o̩do̩-i, e̩ne̩ʼka la jiji rʼeke-ji."
NEH,4,20,"Ugbo du ku me̩ gbʼuko̩la o̩ka-kachi, me̩ muke̩che̩ wʼugbo-wa o̩mo̩. O̩jo̩-wa ajogu todu wa."
NEH,4,21,"Abe̩le̩ a jʼef uko̩lo̩ le̩ eche, ukpe̩reji-ma la gwo̩nyʼo̩kwo̩ akwʼiko kʼo̩jo̩ añwa gbogbo wʼiko kʼawo adufu."
NEH,4,22,"Abe̩le̩, u ño̩ ka ñw amone̩ iko le̩ ge̩ kakini, E̩ne̩ne̩ne̩ne̩ kpai e̩nuko̩lo̩-wñ ki naru ef aku Je̩rusale̩m, ku ma ki chʼabo ku ma dide odu ñw a, ku ma la chʼuko̩lo̩ o̩ro̩ka."
NEH,4,23,"Abe̩le̩ tʼomi, tʼamo̩maye-mi, tʼabimo̩to̩-mi, tʼabo ide ku ma tʼumi ubi, i nʼe̩ne̩ du ef uwa ki kʼe̩wñ o̩la-wñ jʼane̩ n, ido̩na ogu e̩ne̩ne̩ne̩ne̩ dʼef o̩wo̩-wñ."
NEH,5,1,Tak ukwa lile dago ef amone̩ le̩ kpai ef amo̩ya-ma nyʼamo̩maye-ma amaJu o̩la.
NEH,5,2,"Todu i nʼabo̩ iche̩ka ku ma kakini, Awa manyʼamo̩ma-wa e̩ne̩ke̩le̩ kpʼonobule̩ chʼe̩wewe; je̩ ñw a tene e̩wñ e̩yo̩ kʼa je̩ kʼa deju."
NEH,5,3,"I nʼabo ku ma ño̩ kakini, A adʼane̩ uche̩-wa tʼof o̩ko̩, kpai uche̩ achiwebe̩te̩ma-wa kpai unyi-wa; je̩ ñw a nyʼakʼe̩wñ e̩yo̩ wa, tod e̩wñ ki aña emi."
NEH,5,4,"I ño̩ nʼabo ku ma kakini, A mʼane̩ uche-wa kpai uche̩ achiwebe̩te̩ma-wa ko̩ tʼofʼo̩ko̩ kʼa li o̩ko̩ kʼa re̩ onu."
NEH,5,5,"Año̩la e-wa la dʼabu año̩la amo̩maye-wa, amo̩ma e-wa la dab amo̩ma e-ma; e̩ la go, awa la akʼamo̩ma-wa e̩ne̩ke̩le̩ kpai onobule̩ jʼef adu, amo̩ma-wa onobule̩ iche̩ka la jʼef adu me̩; i la nʼe̩wñ du kʼa neke che n; todu abo omune̩ mʼane̩ uche̩-wa kpai uche̩ achiwebe̩te̩ma-wa gba me̩."
NEH,5,6,Tak u we̩do̩ nana e̩gba kʼu gbo̩ aku-ma kpai o̩la ku ma ka-i.
NEH,5,7,"Oñ u kwonyojuju, u la kobʼabo ojima kpai amachimo̩la igo̩bina, oñ u ka ñwu ma kakini, E̩ne̩ne̩ne̩ne̩-me̩ agbʼo̩ko̩ ugwo̩la ef o̩wo̩ o̩maye-wñ; tak ufʼujeju lile da nyʼuma o̩la."
NEH,5,8,"Oñ u ka ñwu ma kakini, Alu kʼo̩wo̩-wa tu awa fʼamo̩maye-wa amaJu ku ma ko̩ ta ñw abo uche̩ichi la tane̩; i la dʼame̩ e̩do̩ ku me̩ kʼamo̩maye-me̩ ta! awa oñ ame̩ ma ta ñw u? Taku ma chechi, ma li o̩la du ku ma aka n."
NEH,5,9,"U ño̩ kakini, E̩wñ ku me̩ che le̩ nyo̩ no. I dukpe̩ kʼame̩ lule̩ ef ailo O̩jo̩-wa tod ina abo uche̩ichi, ame̩nebi-wa le̩ n?"
NEH,5,10,"Abe̩le̩ ge̩, omi kpai amo̩maye-mi kpai amibolo-mi jʼamʼo̩ko̩ kpai e̩wñ e̩yo̩ ñwu ma. Nagbo̩ko̩bʼume̩, awa ki tʼo̩ko̩ ugwo̩la egba no̩."
NEH,5,11,"O̩ko̩ nagba bʼume̩ kakini, Me̩ kʼane̩ uche̩-ma kpai uche̩ achiwebe̩te̩ma-ma kpai uche̩ o̩lif-ma kpai unyi unyi-ma kpai ukpe̩ o̩ko̩ e̩kogume̩lu kpai e-e̩wñ e̩yo̩ kpai omi achiwebe̩te̩ma etito̩ kpai e-ekpo ku me̩ bʼuma gba le̩ dabi wa ñwu ma eñini-i."
NEH,5,12,"Taku ma kakini, A akʼe̩wñ-ma dabi wa ñwu ma, a ñʼatene e̩wñ ugbo ma ge̩ n. Abe̩le̩ a ache, owñ chʼalu kʼe̩ ka le̩. Tak u fʼamatama do̩ wa, ku ma je̩ ñwu ma go̩ ka kʼama ache teju alu ku ma katane̩-i."
NEH,5,13,"U ño̩ fʼo̩wo̩-mi kpai e̩re̩-mi gbanyo̩, oñ u kakini, Abe̩le̩ O̩jo̩ ki nagbʼe̩ne̩ du ki ma che teju o̩la ku me̩ katane̩-i n nyo̩ bʼunyi-wñ kpai uko̩lo̩-wñ te̩; abe̩le̩ ama ki fʼe̩ne̩ le̩ gbanyo̩, kʼi mud e̩ne̩ o̩wo̩ ofo. Tak abo ujeju le̩ chaka kakini, Ami. Oñ ma kwo je̩nyu Jihofa. Amone̩ le̩ la che teju o̩la ku ma katane̩ le̩."
NEH,5,14,"Anoji e-le̩ ge̩ akwihi ku ma dʼumi che igo̩bina Juda owñ chʼakwʼo̩do̩ ogu gbogbo wa o̩do̩ ogue̩gwa nyoke meji kʼArtaze̩rksis jʼonu, owñ chʼo̩do̩ me̩gweji, omi kpai amo̩maye-mi jʼuje̩wñ ukpe̩ igo̩bina kʼu che mama ta n."
NEH,5,15,"Amigo̩bina ku ma je̩ tak u wa je̩ dachinʼamone̩ le̩, oñ ma bʼuma gbʼuje̩wñ kpai omi achiwebe̩te̩ma, manyʼajifa she̩ke̩l o̩gbo̩ meji ge̩, Ichaka chʼamadu-ma ma chenʼo̩da amone̩-i. Omi muda chʼabe̩le̩ n, todu ailo O̩jo̩ kʼu nara."
NEH,5,16,"Ochochi, omi ño̩ gwo̩nyʼuko̩lo̩ aku-i, a gbʼane̩ du la n; amibolo-mi chaka la jeju nyʼuko̩lo̩ e̩mi-i."
NEH,5,17,"Anoji e-le̩ ge̩, amaJu iche̩ka kpai amachimo̩la igo̩bina one̩ oli me̩ta, manyʼabo ku ma kwef abo uche̩ichi ku ma lʼuwa daka-i, ku ma wʼugbo wa le̩, ño̩ jʼoj itebulu-mi."
NEH,5,18,"E̩wñ ku ma la ñwo̩che jo̩ o̩jo̩ okate che o̩kokuno̩ʼka kpai ame̩wño̩re̩ egini o̩me̩me̩le̩ me̩fa; ma ño̩ fʼame̩la abiwe̩ ñwo̩che ñwu mi ge̩, oñ o̩jo̩ e̩ke̩gwa ma kʼomi achiwebe̩te̩ma ojoji ojoji wa jo̩; i chaka nana u gba ma ukpe̩ igo̩bina n, todu adu ki nʼamone̩-i oji gbe̩gbe̩."
NEH,5,19,"O O̩jo̩-mi, e̩ rewa e̩wñ du kʼu che ñw amone̩-i ki mud e̩nyo̩ ñwu mi."
NEH,6,1,"Oñ i lewatu e̩gba ku ma dʼinabali ñwu Sanbalat kpai Tobaya kpai Ge̩she̩m e̩ne̩ Arab le̩ kpai ame̩nebi-wa ki bo̩, ka kʼomi fʼo̩do̩ le̩ ne ki ma ño̩ nʼugbo kʼi kpo̩fo̩ ge̩ n, (u muda kʼolugba-na dago alaku alaku iko le̩ ta n),"
NEH,6,2,"taku Sanbalat kpai Ge̩she̩m kpʼuche̩ rʼumi kakini, Wa kʼa de ewo egbili Ono. Ibe la dʼef uma ku ma che mi e̩bie̩ne̩."
NEH,6,3,"Tak u fʼamonuche̩ kpe̩ rʼuma kakini, U dʼemi ache uko̩lo̩ o̩temeje. To̩da-be̩le̩ u neke gwo̩ru wa n; tod e̩wñ uko̩lo̩-i akpachi, kʼu to̩no̩ kʼu gwo̩ru wʼugbo me̩?"
NEH,6,4,Oñ ma fʼuche̩ e̩gʼe-le̩ kpe̩rʼumi onu me̩le̩; u la dohi abe̩le̩ ñwu ma.
NEH,6,5,"Tak onu e̩ke̩lu-wñ Sanbalat fʼadu-wñ kpuche̩rʼumi e̩go̩ le̩, o̩takada ku ma ko̩ chʼenadala nʼo̩wo̩-wñ."
NEH,6,6,"Ma ko̩ nyʼu kakini, Ma ka ef abo uche̩ichi ka kʼibe dʼef uwe̩ kpai amaJu ka ku me̩ ako̩ onu. Gashmu ka abe̩le̩. Todule̩ oñ uwe̩ do̩mo̩ an, o̩do̩, i la dʼuwe̩ e̩do̩ kʼe̩ chʼonu-ma, abu kʼa gbo le̩ de̩."
NEH,6,7,"Uwe̩ laño̩ mʼamakache̩ ko jo̩ ku ma fʼakoya-we̩ ta Je̩rusale̩m kakini, Onu de̩ Juda. Fai awa la adʼinabali alu kʼo̩la le̩ de̩ ñw onu. Todule̩ e̩ lewa, kʼa nyojuju."
NEH,6,8,"Tak u fʼuche̩ kpe̩ rʼu kakini, I nʼe̩ne̩ du kʼi ache e̩wñ kʼuwe̩ aka le̩ n. E-le̩ chʼakpaine̩ ibe efu-we̩ oñ e̩ ka le̩."
NEH,6,9,"Todu i dʼuma e̩do̩ chaka ku ma nyʼuwa okpo, ma kakini, O̩wo̩-ma abulo̩ ef uko̩lo̩-ma, tak i awe enʼoji. O O̩jo̩, dʼukpahiu ñw o̩wo̩-mi fa-i ke."
NEH,6,10,"Tak u nyʼef unyi She̩maya, o̩ma Delaya, ki chʼo̩ma Me̩he̩tabe̩l, kʼi fʼo̩na re nyʼo̩la-wñ tef unyi, oñ i kakini, Awa ki jeju ef unyi O̩jo̩, ef unyi lile le̩, kʼa la fʼolugbo̩na unyi lile le̩ re; todu ma awa ku ma dʼe̩ kpa; ochochi, ma awa odu ku ma dʼe̩ kpa."
NEH,6,11,"Tak u kakini, E̩gʼ e-mi-i ara? E̩ne̩ chʼe̩go̩ mi kʼi anyʼef unyi O̩jo̩ lile-i todu kʼi jadu oji o̩la-wñ? U le n."
NEH,6,12,"Tak i ne̩rʼumi eju, oñ u li ka ki chʼO̩jo̩ kpʼo̩ wa-i n; chai owñ kate kʼache̩-i nyʼumi; Tobaya kpai Sanbalat la chʼo̩gu ñw u."
NEH,6,13,"Todu ku ma chʼogu ñw u le̩ de̩ kakini, kʼomi ki railo kʼu fʼabe̩le̩ che, kʼu dure, kʼama ki gwo̩nyʼo̩la le̩ ki mud uwohi e̩bie̩ne̩, ku ma nʼe̩wñ ku ma dʼu bʼumi ina."
NEH,6,14,"O O̩jo-mi, e̩ narewa Tobaya kpai Sanbalat teju uko̩lo̩-ma-i kpai akache̩ onobule̩, Noadaya, kpai amakache̩ kibo̩, ki dʼuma e̩do̩ ku ma nyʼumi okpo ge̩."
NEH,6,15,"Abe̩le̩ ma fʼodo̩ le̩ ne kpa o̩jo̩ kʼochu Elul nʼo̩jo̩ ogue̩lu, owñ chʼo̩jo̩ ooje nyoke meji."
NEH,6,16,"Oñ i lewatʼe̩gba kʼame̩nebi-wa chaka gbo, abo uche̩ichi du ku ma lʼuwa daka le̩ kwo railo, oñ i mud e̩wñ achukata ñwu ma eju-ma; todu ma li ka kʼo̩wo̩ O̩jo̩-wa dʼef uko̩lo̩ le̩."
NEH,6,17,"Anoji e-le̩ ge̩, iko le̩ abojima amaJu ko̩ o̩takada wewe kpuche̩ru Tobaya. O̩takada e-Tobaya la wʼugbo e-ma."
NEH,6,18,"Todu amone̩ wewe jo̩ Juda ku ma ñmʼe̩bo̩ kpʼowñ, todabu kʼowñ nʼo̩ma She̩kanaya o̩ma Ara chʼo̩ya; Jehohanan, o̩ma-wñ la ne̩ o̩ma Me̩shulam o̩ma Be̩re̩kaya chʼo̩ya."
NEH,6,19,"Ma ño̩ fʼe̩wñ e̩nyo̩ kʼi che ka jane̩ ñwu mi, ma la mʼo̩la e-mi du ka ñw u. Oñ Tobaya ko̩ o̩takada kpuche̩ wa kʼi nyʼumi okpo."
NEH,7,1,"Oñ i lewatʼe̩gba ku ma fʼo̩do̩ ne kpa kʼomi la mʼolugbana-wñ konyʼu ku ma fʼamadalo̩na kpai amakeli kpai abo Lifai chi jo̩,"
NEH,7,2,"kʼomi dʼo̩da Je̩rusale̩m tʼo̩wo̩ o̩maye-mi Hanani, kpai Hanana-ya ki chʼagboji unyi onu; todu owñ chʼe̩ne̩ ki achubi one̩, i la arailo O̩jo̩ tʼamone̩ wewe le."
NEH,7,3,"Tak u ka ñwu ma kakini, Me̩ ki je̩ ñwu ma bi alaku Je̩rusale̩m gbogbo tak olu ki kpa nyʼane̩ n; abo ide ki dago jʼo̩mo̩ taku ma rʼo̩na, tak ame̩ ki dʼoli uro̩na tʼo̩. Me̩ fʼabo ku ma dodo Je̩rusale̩m chi jo̩ chi jo̩ ku ma dide, e̩ne̩ne̩ne̩ne̩ ki nʼiko ide-wñ, e̩ne̩ne̩ne̩ne̩ ki la ne̩ ame̩ru unyi e-wñ."
NEH,7,4,"Ewo le̩ la chenabe̩, i chenana amone̩ muda ña ef uwñ ma la kʼunyi ta n."
NEH,7,5,"Oñ O̩jo-mi du tʼe̩do̩-mi kʼu fʼabo-jima kpai amachimo̩la igo̩bina kpai amone̩ do̩ jeju, ku ma fʼaluka-ma lo o̩lo̩pu o̩lo̩pu. Tak u fʼo̩takada o̩lo̩pu o̩lo̩pu abo ku ma te̩gu wa ejodudu le̩ li, oñ u li alu ku ma ko ef uwñ kakini."
NEH,7,6,"Abo-i chʼabo ojane̩ le̩, ku ma mu ma ño̩ le taku ma mudabi kwef amu le̩ wa; owñ chʼabo ki Ne̩biukadne̩za onu Babilo̩n mu ma ño̩ le̩, ku ma la mudabi wa Je̩rusale̩m kpai Juda, kʼe̩ne̩ne̩ne̩ne̩ le tʼewo-wñ."
NEH,7,7,Owñ chʼabo ku ma lebo Zerubabe̩l kpai Je̩shua kpai Nihe̩maya kpai Azaraya kpai Raamaya kpai Nahamani kpai Morde̩kai kpai Bilshan kpai Mispe̩re̩t kpai Bigfai kpai Nehum kpai Beana.
NEH,7,8,amo̩ma Parosh chʼicham nyʼo̩gwo̩ko̩ meji nyʼo̩gbo̩lo̩ me̩jo̩ nyoke me̩gweji.
NEH,7,9,Amo̩ma She̩fatia chʼoli mebie nyʼo̩gbo̩lo̩ nyoke meji.
NEH,7,10,Amo̩ma Ara chʼulo̩gwa nyʼooje nyoke meji.
NEH,7,11,"Amo̩ma Pahat-moab, ku ma chʼamo̩ma Je̩shua kpai Joab, chʼicham nyʼo̩gwo̩ko̩ meji nyʼicham nyʼo̩ke me̩gwe̩jo̩ oji."
NEH,7,12,Amo̩ma Elam chʼicham nyʼulo̩ko̩ nyʼooje nyoke me̩le̩.
NEH,7,13,Amo̩ma Zatu chʼicham nyʼo̩gbo̩ meji nyoke me̩lu.
NEH,7,14,Amo̩ma Zakai chʼo̩-gbo̩lo̩ meji chʼicham.
NEH,7,15,Amo̩ma Binui chʼulo̩gwa nyʼo̩gbo̩ meji nyoke me̩jo̩.
NEH,7,16,Amo̩ma Bebai chʼulo̩gwa nyʼo̩gbo̩lo̩ nyoke me̩jo̩.
NEH,7,17,Amo̩ma Azgad chʼicham nyʼo̩gwo̩ko̩ meji nyʼoli me̩fa nyʼo̩gu nyoke meji.
NEH,7,18,Amo̩ma Adoni-kam chʼulo̩gwa nyʼo̩gbo̩lo̩ me̩ta nyoke mebie.
NEH,7,19,Amo̩ma Bigfai chʼicham nyʼo̩gwo̩ko̩ meji nyʼo̩gbo̩lo̩ me̩ta nyoke mebie.
NEH,7,20,Amo̩ma Adin chʼulo̩gwa nyʼooje nyoke me̩lu.
NEH,7,21,"Amo̩ma Ate̩r, e-He̩ze̩kaya, chʼoke meji chʼo̩gume̩lu."
NEH,7,22,Amo̩ma Hashura chʼoli me̩fa nyʼo̩gbo̩lo̩ nyoke me̩jo̩.
NEH,7,23,Amo̩ma Bezai chʼoli me̩fa nyʼo̩gbo̩lo̩ nyoke me̩le̩.
NEH,7,24,Amo̩ma Harif chʼo̩gume̩lu nyoke me̩gweji.
NEH,7,25,Amo̩ma Gibeo̩n chʼoke me̩lu chʼogume̩lu.
NEH,7,26,Aboke̩le̩ Be̩tle̩he̩m kpai Netofa chʼo̩gbo̩ me̩la nyoke me̩jo̩.
NEH,7,27,Aboke̩le̩ Anato̩t chʼo̩gbo̩ me̩fa nyoke me̩jo̩.
NEH,7,28,Aboke̩le̩ Be̩tazmafe̩t chʼo̩gbo̩ meji nyoke meji.
NEH,7,29,Aboke̩le̩ Kiriat-jearim kpai Chefira kpai Birot chʼulo̩gwa nyʼo̩gbo̩lo̩ mebie nyoke me̩ta.
NEH,7,30,Aboke̩le̩ Rama kpai Geba chʼulo̩gwa nyʼo̩gbo̩lo̩ nyokeʼka.
NEH,7,31,Aboke̩le̩ Mikmas chʼo̩gbo̩ me̩fa nyoke meji.
NEH,7,32,Aboke̩le̩ Be̩te̩l kpai Ai chʼo̩gbo̩ me̩fa nyoke me̩ta.
NEH,7,33,Aboke̩le̩ Nebo ekeji le̩ chʼooje nyoke meji.
NEH,7,34,Amo̩ma Elam ekeji chʼicham nyʼulo̩ko̩ nyʼooje nyoke me̩le̩.
NEH,7,35,Amo̩ma Harim chʼoli me̩fa nyʼo̩gbo̩lo̩.
NEH,7,36,Amo̩ma Je̩riko chʼoli me̩fa nyʼo̩gbo̩lo̩ meji nyoke me̩lu.
NEH,7,37,Amo̩ma Lo̩d kpai Hadid kpai Ono chʼulo̩gwa nyʼo̩gbo̩lo̩ me̩fa nyokeʼka.
NEH,7,38,Amo̩ma Senaa chʼe̩-te̩gwa chʼicham nyʼo̩gwo̩ko̩ me̩le̩.
NEH,7,39,"E-amatama de̩: amo̩ma Je̩daya, e-abo unyi Je̩shua chʼicham nyʼo̩gbo̩lo̩ me̩jo̩ nyoke me̩gwe̩ta."
NEH,7,40,Amo̩ma Ime̩r chʼicham nyʼo̩gwo̩ko̩ nyʼooje nyoke meji.
NEH,7,41,Amo̩ma Pashur chʼicham nyʼo̩gwo̩ko̩ nyʼoli me̩le̩ nyʼo̩gbo̩ meji nyoke mebie.
NEH,7,42,Amo̩ma Harim chʼicham nyʼo̩gwo̩ko̩ nyoke me̩gwe̩bie.
NEH,7,43,"E-abo Lifai de̩: amo̩ma Je̩shua, e-Kadmie̩l ef amo̩ma Hode̩fa, chʼe̩te̩gwa nyoke me̩le̩."
NEH,7,44,E-amakeli de̩: amo̩ma Esaf chʼo̩gbo̩lo̩ mebie nyoke me̩jo̩.
NEH,7,45,"E-amadalo̩na de̩: amo̩ma Shalum, amo̩ma Ate̩r, amo̩ma Talmo̩n, amo̩ma Akub, amo̩ma Hatita, amo̩ma Sho̩bai, aluka-ma du chʼo̩gbo̩lo̩ me̩fa nyoke me̩gwe̩jo̩."
NEH,7,46,"E-abo uko̩lo̩ unyi O̩jo̩ de̩: amo̩ma Ziha, amo̩ma Hasufa, amo̩ma Ta-bao̩t,"
NEH,7,47,"amo̩ma Keros, amo̩ma Sia, amo̩ma Pado̩n,"
NEH,7,48,"amo̩ma Le̩banu, amo̩ma Hagaba, amo̩ma Salmai,"
NEH,7,49,"amo̩ma Hanun, amo̩ma Gide̩l, amo̩ma Gahar,"
NEH,7,50,"amo̩ma Reaya, amo̩ma Rezin, amo̩ma Neko̩da,"
NEH,7,51,"amo̩ma Gazam, amo̩ma Uza, amo̩ma Pasiya,"
NEH,7,52,"amo̩ma Be̩sai, amo̩ma Me̩unim, amo̩ma Ne̩fushe̩sim,"
NEH,7,53,"amo̩ma Ba-kbuk, amo̩ma Hakufa, amo̩ma Ha-rhur,"
NEH,7,54,"amo̩ma Baslit, amo̩ma Me̩-hida, amo̩ma Marsha,"
NEH,7,55,"amo̩ma Barkos, amo̩ma Sisera, amo̩ma Tema,"
NEH,7,56,"amo̩ma Neziya, amo̩ma Hatifa."
NEH,7,57,"E-amo̩ma amadu So̩lo̩mo̩n de̩; amo̩ma Sotai, amo̩ma Sofe̩re̩t, amo̩ma Perida,"
NEH,7,58,"amo̩ma Jaala, amo̩ma Darkon, amo̩ma Gide̩l,"
NEH,7,59,"amo̩ma She̩fatiya, amo̩ma Hatil, amo̩ma Po-che̩re̩t-hazebaim, amo̩ma Amo̩n."
NEH,7,60,"Abo uko̩lo̩ unyi O̩jo̩ chaka, manyʼamo̩ma amadu So̩lo̩mo̩n chʼoke me̩jo̩ chi ef ulo̩ko̩."
NEH,7,61,"Oñ abo ku ma kwo Te̩l-mela kpai Te̩l-harshakpai Che̩rub kpai Ado̩n kpai Ime̩r le̩ jo̩-i; ma muda nʼujiwe unyi amata-ma n, kpai ugbe̩-ma n, abe̩k abo Israe̩l ma che, a ma n:"
NEH,7,62,"amo̩ma Delaya, amo̩ma To̩baya, amo̩ma Neko̩da, chʼulo̩gwa nyʼo̩gbo̩lo̩ meji nyoke meji."
NEH,7,63,"E-amatama la de̩: amo̩ma Habaya, amo̩ma Hakos, amo̩ma Barzilai, owñ chʼe̩ne̩ ki nʼo̩ma Barzilai, e̩ne̩ Ge̩liad le̩ oka chʼo̩ya, tak amone̩ chane̩ e̩dʼo̩ odu o̩lo̩pu o̩ya-wñ."
NEH,7,64,"Abo-i tene ugbo ku ma kʼodu-ma jo̩ ef abo ku ma lo o̩lo̩pu o̩lo̩pu-ma le̩, ma muda li u n: todule̩ oñ ma fuma lorʼe̩wñ e̩daji, oñ ma mʼuma ko jʼane̩ bʼef uko̩lo̩ atama te̩."
NEH,7,65,"Tak igo̩bina ka ñwu ma ka kʼama ki we eje̩ e̩wñ efo̩ e-efo̩, gbogbo tak atama ki ne̩ Urim kpai Tumim ki kwane̩."
NEH,7,66,"O̩gbo̩ abo ujeju le̩ du chʼicham nyʼo̩gwo̩ko̩ o̩gbo̩ meji nyoke meji nyʼoli me̩fa nyʼo̩gbo̩ me̩ta,"
NEH,7,67,"manyʼamadu-ma e̩ne̩ke̩le̩ kpai onobule̩, ku ma chʼone̩ icham nyʼo̩gwo̩ko̩ mebie nyʼoli me̩fa nyʼogue̩gwa nyoke mebie; ma laño̩ ne̩ abobule̩ kpai aboke̩le̩ ku ma keli o̩gwo̩ko̩ nyʼo̩gbo̩lo̩ meji nyoke me̩lu ge̩."
NEH,7,68,"Amanya-ma chʼulo̩gwa nyʼo̩gbo̩ me̩fa nyoke me̩gwe̩fa, amimiu-lu-ma chʼo̩gwo̩ko̩ nyʼo̩gbo̩lo̩ meji nyoke me̩lu;"
NEH,7,69,aminyakulumi chʼulo̩ko̩ nyʼogue̩gwa nyoke me̩lu; amo̩ke̩ke̩te̩ chʼicham nyʼo̩gwo̩ko̩ me̩fa nyʼulo̩gwa nyʼo̩gbo̩lo̩ me̩fa.
NEH,7,70,"Amata ku ma dʼoji dufu iche̩ka ño̩ kʼe̩wñ uko̩lo̩ le̩ wa. Igo̩bina mʼo̩jamalia alu darik icham nyʼo̩gwo̩ko̩ ko nyʼef akpati o̩ko̩, manyʼochibu ooje, manyʼafe̩ amatama oli me̩gwa nyʼogue̩gwa."
NEH,7,71,"Amata ku ma dʼoji dufu iche̩ka la kʼo̩jamalia alu darik icham nyʼo̩gwo̩ko̩ ogu, kpai e̩ñwa ajifa icham nyʼo̩gwo̩ko̩ meji nyʼo̩gwo̩ko̩ oji tef akpati o̩ko̩ e-uko̩lo̩."
NEH,7,72,"E̩wñ kʼamone̩ kibo̩ la ko wa chʼo̩jamalia alu darik icham nyʼo̩gwo̩ko̩ ogu, kpʼajifa e̩ñwa icham meji nyʼulo̩ko̩, kpai afe̩ amatama o̩gbo̩ me̩ta nyoke mebie."
NEH,7,73,Oñ amatama kpai abo Lifai kpai amadalo̩na kpai amakeli kpai amone̩ iche̩ka kpai abo uko̩lo̩ unyi O̩jo̩ kpai abo Israe̩l chaka jʼewo ewo-ma.
NEH,8,1,"Alu amone̩ le̩ chaka chʼokate, oñ ma kʼo̩la-ma jeju jʼugboda ki dʼo̩gba Alaku Omi; oñ ma ka ñw E̩zra, ako̩takada le̩, kʼi dʼo̩takada uko̩-o̩la Mose̩s wa, owñ chʼe-ki Jihofa ñwate̩ todu abo Israe̩l."
NEH,8,2,"Tak E̩zra, atama, nʼuko̩-o̩la le̩ wa o̩gba abo ujeju, tʼaboke̩le̩, tʼabobule̩, tʼe̩ne̩ du ki nʼibe ki agbo̩ oji-wñ, i nʼe̩ wa o̩jo̩ ejodudu ochu e̩kebie le̩."
NEH,8,3,"Tak i fʼo̩kalatu-wñ che o̩gba ugbo̩da ki dʼo̩gba Alaku Omi le̩ akwʼodudu odudu gbogbo wʼe̩gba kʼolu wʼoji, eju aboke̩le̩ kpai abobule̩ kpai abo ku ma bo̩jo̩ emʼoji-wñ; amone̩ le̩ du la nʼeti rʼo̩la o̩takada uko̩-o̩la le̩."
NEH,8,4,Oñ E̩zra ako̩takada dago oji akpata ku ma nʼoli ro̩ tod e̩wñ le̩ gbage̩de̩; oñ Matita-ya kpai Shema kpai Anaya kpai Uraya kpai Hilkaya kpai Maaseya dago akolo-wñ o̩wo̩ awo̩to; oñ Pe̩daya kpai Mishae̩l kpai Malkija kpai Hashum kpai Hashbadana kpai Ze̩karaya kpai Me̩shulam la jo̩ o̩wo̩ awohi-wñ.
NEH,8,5,Tak E̩zra mʼo̩takada le̩ chi eju amone̩ chaka; (todu ugbo kʼi dago dʼate̩ ñw amone̩ le̩ du;) tak e̩gba kʼi mʼu chi amone̩ le̩ chaka kwane̩ dago.
NEH,8,6,"Tak E̩zra kele Jihofa, O̩jo̩ inaina; oñ amone̩ le̩ chaka dohi kakini, Ami, ami, oñ ma kʼo̩wo̩-ma nyʼate̩; ma la fʼoji dalo̩, oñ ma dojikane̩ ñwu Jihofa, eju-ma chebʼane̩ ma."
NEH,8,7,Je̩shua kpai Bani kpai She̩re̩baya kpai Jamin kpai Akub kpai Shabe̩tai kpai Hodaya kpai Maaseya kpai Kelita kpai Azaraya kpai Jozabad kpai Hanan kpai Pelaya kpai abo Lifai laño̩ je̩ ñw amone̩ mʼoji uko̩-o̩la le̩; oñ amone̩ le̩ dago jʼe̩gu-ma.
NEH,8,8,"Oñ ma fʼo̩la uko̩-o̩la O̩jo̩ ef o̩takada le̩ kalata ejugede pee; ma la dʼoji-wñ dufu, kʼabo le̩ ki mʼoji e̩wñ ku ma kalata-wñ."
NEH,8,9,"Oñ Nihe̩maya kʼi chʼigo̩bina kpai E̩zra atama ki chʼako̩takada kpai abo Lifai ku ma nʼo̩la ako amone̩ ka ñw amone̩ le̩ chaka kakini, Eñini-i chʼo̩je̩ kiafo̩ ñwu Jihofa O̩jo̩ e-me̩; me̩ ki daido̩ n, me̩ ki raku n. Todu amone̩ le̩ chaka kworaku e̩gba ku ma gbo̩ o̩la uko̩-o̩la le̩."
NEH,8,10,"Tak i ka ñwu ma kakini, Me̩ lo, me̩ kwojʼula, me̩ ki ñmʼomi e̩rinyo̩, me̩ kʼukpe̩ abo ku ma ma ñwʼe̩wñ che todu ma n kpuche̩ rʼuma; todu eñini-i chʼo̩jo̩ kiafo̩ ñw Ondu-wa: e̩do̩-me̩ ki kpabie̩ n; todu uyo̩ Jihofa chʼukpahiu-me̩."
NEH,8,11,"Abe̩le̩ abo Lifai fʼamone̩ le̩ du ba, ma kakini, Me̩ chechi, todu eñini-i chʼo̩jo̩ kiafo̩; e̩do̩-me̩ ki kpabie̩ n."
NEH,8,12,"Tak amone̩ le̩ chaka le ma ku ma je̩ e̩wñ ku ma ñmʼomi ku ma la kʼukpe̩ ukpe̩ uje̩wñ le̩ kpuche̩ rʼabo kibo̩, ku ma yo̩ nana, todabu ku ma gbʼoji o̩la ku ma duka ñwu ma le̩."
NEH,8,13,"Tak o̩jo̩ ekeji-wñ abo ku ma dʼoji dufu ef amone̩ le̩ chaka kpʼamatama manyʼabo Lifai jeju jʼugbo E̩zra, ako̩takada le̩, todu ku ma ki netirʼo̩la uko̩-o̩la le̩."
NEH,8,14,"Taku ma fuli ka ku ma ko̩ nyʼef uko̩-o̩la le̩ alu ki Jihofa ñwate̩ lugbo Mose̩s ka ki dukpe̩ kʼamo̩ma Israe̩l ku ma gugu ef ebu ebu iko uje̩wñ uyo̩ e-ochu e̩kebie,"
NEH,8,15,"ku ma mʼu du kpogo ku ma gbo̩ ef ewo ewo-ma chaka, kpai Je̩rusale̩m, kakini, Me̩ dufu nyʼugbo uwo le̩, ku me̩ mʼe̩to̩ o̩lif ko wa, kpai e̩to̩ o̩lif e-efoko̩, kpai e̩to̩ oli Mirtal kpai ima oli oli ki dab e̩kpe̩ kpai e̩to̩ oli ki nʼidu, ku me̩ mʼebu ebu alu ku ma ko̩tane̩ le̩."
NEH,8,16,"Abe̩le̩ amone̩ le̩ le dufu, oñ ma mʼu ko wa amʼebu ebu ñw o̩la-ma, e̩ne̩ne̩ne̩ne̩ fʼe̩bu-wñ mu oj unyi-wñ kpai ef ologbo-wñ kpai ef ologbo unyi O̩jo̩ kpai ugbo̩da Alaku Omi kpai ugbo̩da Alaku Ifraim."
NEH,8,17,"Tak abujeju ku ma mudabi kwʼef amu le̩ chaka fʼebu mu, oñ ma kwogugu ef ebu; todu Israe̩l che abe̩le̩ akwʼiko Jo̩shua o̩ma Nun gbogbo wʼiko kʼa ka-i n. Tak uyo̩ inaina tinyo̩ o̩mo̩."
NEH,8,18,"O̩jo̩ ñwa o̩jo̩ ñwa akwʼo̩jo̩ ejodudu-wñ gbogbo tʼo̩jo̩ otitala-wñ i ño̩ nʼo̩takada uko̩-o̩la O̩jo̩ achʼo̩kalatu. Ma la fʼuje̩wñ uyo̩ le̩ de o̩jo̩ mebie, tak o̩jo̩ e̩ke̩jo̩-wñ chʼujeju eju e̩kpa alu kʼuhio̩me̩-wñ de̩."
NEH,9,1,"Oñ o̩jo̩ ogu nyoke me̩le̩ ochu-i amo̩ma Israe̩l fʼalu ji, ajeju jo̩, e̩gba-nukpo dʼo̩la-ma oñ ma gbʼebutu nyʼo̩la."
NEH,9,2,"Amugbe̩ Israe̩l la fʼo̩la-ma daru bʼabo ononojo du te̩, oñ ma dago agbalu adure-ma, kpai udu kʼamata-ma fe̩."
NEH,9,3,"Taku ma kwo̩dago jʼe̩gu-ma, oñ ma chʼo̩kalatu ef o̩takada uko̩-o̩la Jihofa O̩jo̩-ma ukpe̩re̩le̩ o̩jo̩ʼka; ukpe̩re̩le̩ʼka ma jʼagbalu le̩, ma la ño̩ dojikane̩ ñwu Jihofa O̩jo̩-ma."
NEH,9,4,"Taku Je̩shua kpai Bani kpai Kadmie̩l kpai She̩banaya kpai Buni kpai She̩re̩baya kpai Bani kpai Che̩nani dago jʼoji ubo̩ ugbo kʼabo Lifai ate̩gu le̩, oñ ma chʼomu nyate̩ kwado̩ Jihofa O̩jo̩-ma."
NEH,9,5,"Tak abo Lifai le̩. Je̩shua kpai Kadmie̩l kpai Bani kpai Hashabneya kpai She̩re̩baya kpai Hodaya kpai She̩banaya kpai Petahaya, kakini, Kwane̩ ku me̩ keli Jihofa kʼi chʼO̩jo-me̩ kwo ogbegbe-le̩ nyʼogbegbele̩; ama ki kele odu-we̩ e-ojima ki dʼatate̩ ñw ele eka du kpai uñwulo̩."
NEH,9,6,"Uwe̩ che Jihofa, owñ chʼuwe̩ kate; uwe̩ fʼefojale che, owñ chʼefojale e-efojale le̩, manyʼuwewe e̩wñ-ma du, ane̩-ile̩ kpai e̩wñ du ki jʼoji-wñ, ohimini ohimini kpai e̩wñ du ki jʼef uwñ, uwe̩ la adejute̩ ma chaka; ame̩wñ efojale du la adojikane̩ ñw e̩."
NEH,9,7,"Uwe̩ che Jihofa, O̩jo̩ ki chi Ebram, kʼe̩ la dʼu kwef Ur e-abo Kaldia dufu, kʼe̩ la dʼodu Ebraham ñw u;"
NEH,9,8,"kʼe̩ li alu kʼe̩do̩-wñ de̩ kpaka o̩gba-we̩. E̩ la fʼalo kpe̩ kpai owñ kʼuwe̩ adʼane̩ abo Kenan kpai e-abo He̩t kpai e-abo Amo̩r kpai e-abo Pe̩re̩z kpai e-abo Je̩bius kpai e-abo Girgash ñw ugbe̩-wñ, e̩ laño̩ che teju o̩la-we̩ kpa; tod uwe̩ chʼe̩no̩kpakpa."
NEH,9,9,"Uwe̩ la li o̩bata amata-wa Ijipti, oñ e̩ gbo̩ ukwa-ma etʼOhimini Ekpikpa le̩."
NEH,9,10,"Uwe̩ la dʼujiwe kpai uno̩ ñe̩ña abʼiFero kpai amadu-wñ du kpai abo ojane̩-wñ du ma; todu uwe̩ ma ku ma ñwo̩ ñwu ma. Oñ e̩ fʼodu ne̩ ñw o̩la-we̩, alu kʼi de̩ eñini-i."
NEH,9,11,"Uwe̩ la fʼohimini kpana o̩gba-ma, todabe̩le̩ ma le ane̩ e̩gbe̩ gu alumeji ohimini le̩ du; uwe̩ la mʼabo ku ma nʼuma ule koʼri-kpolo jʼef unefu-wñ, alu ku ma dʼokuta ro̩ tef omi ki nana."
NEH,9,12,"Anubi le̩ ge̩, uwe̩ dʼef akpa ki dago waala le̩ ane̩ ma le o̩ro̩ka; uwe̩ la dʼef una ki dago waala odu, kʼe̩ dʼugane̩ ñwu ma o̩na ugbo ki dukpe̩ ku ma ale."
NEH,9,13,"Uwe̩ ño̩ gwo̩ru wʼoji uwo Sainai, oñ e̩ ko̩la ñwu ma kwʼefojale. E̩ laño̩ mʼo̩la oji ajo̩ o̩kpakpa kpai uko̩-o̩la ochochi kpai e̩wñ uhio̩me̩ ki nyo̩ kpai uko̩ uko̩ ko ñwu ma,"
NEH,9,14,"e̩ laño̩ je̩ ñwu ma ma o̩jo̩-uñmi-we̩ kiafo̩, e̩ fʼuko̩ uko̩ kpai e̩wñ uhio̩me̩ kpai uko̩-o̩la ñwa ñwu ma lugbo Mose̩s adu-we̩ le̩."
NEH,9,15,Uwe̩ la dʼuje̩wñ kwʼefojale ñwu ma tod ebi ki kpa ma. E̩ la dʼomiofo kwef okuta wa ñwu ma tod alugbe̩ ki akpa ma. Tak e̩ ka ñwu ma ku ma nyʼo̩mo̩ ku ma gba ane̩ e-kʼe̩ dʼo̩wo̩ nyʼate̩ ka kʼe̩ du ñwu ma le̩.
NEH,9,16,"Ama kpai amata-wa muda kwoñwo̩, ma la fʼo̩lo̩-ma lo dago, ma la netiru uko̩ kʼe̩ te̩ ñwu ma le̩ n;"
NEH,9,17,"ma la ko̩ egbagbo̩. Ma la dibetʼe̩wñ uno̩-we̩ kʼe̩ che ef uma n. Ma muda fʼo̩lo̩-ma lo dago. Oñ ef eko̩ ku ma kʼuwe̩ le̩ ma fʼone̩ chi kʼi chʼagboji-ma ku ma dabi tef adu-ma. Uwe̩ muda chʼO̩jo̩ kʼi atʼo̩la no̩; e̩ li one̩ eju, e̩nejumomi kʼe̩ ma hika we̩do̩ n e̩ che. Ufe̩de̩nyo̩-we̩ chʼololo, oñ e̩ ma hi uma rinyo̩ n."
NEH,9,18,"Ochochi, e̩gba ku ma fʼo̩mokuno̩ da ñw o̩la-ma, ku ma la kakini, O̩jo̩-we̩ ki dʼuwe̩ kwef Ijipti wa le̩ de̩, ku ma la fʼe̩wñ achakpabie̩ che nana;"
NEH,9,19,"i chaka dʼabe̩le̩ ejumomi-we̩ ki chʼololo le̩ je̩ ñwʼe̩ hiʼuma rinyo̩ ef aje̩tachi n; akpa ki dago waala ki ane̩ ma mʼo̩na le̩ la kwo bʼuma oji te̩ o̩ro̩ka n, kpai una ki dago waala odu ki dʼugane̩ ñwu ma ki ña ma o̩na ugbo ki dukpe̩ ku ma ale."
NEH,9,20,Uwe̩ ño̩ dʼAfu-we̩ ki nyo̩ wa kʼi ko̩ ma e̩wñ. E̩ la gwo̩nyu mana-we̩ wʼubi bʼuma alu te̩ n. Oñ e̩ dʼomi ñwu ma tod alugbe̩.
NEH,9,21,"Ochochi, e̩ gba ma nyi ef aje̩tachi le̩ o̩do̩ o̩gbo̩ meji, e̩wñ du ña ma n; e̩wñ o̩la-ma gbo n, e̩re̩-ma la wu n."
NEH,9,22,"Noji e-le̩ uwe̩ ño̩ mʼojane̩ ojane̩ kpʼamone̩ amone̩ ko ñwu ma. Oñ e̩ kpe̩ ñwu ma gbogbo kad ago̩go̩-wñ me̩le̩; abe̩le̩ ma gbʼane̩ Si-ho̩n, owñ chʼane̩ onu He̩shbo̩n le̩, kpai ane̩ O̩g onu Beshan."
NEH,9,23,"Uwe̩ ño̩ je̩ ñw amo̩ma-ma wewe dab awo ojale, tak e̩ ko ma wʼojane̩ e-kʼe̩ ka ñw amata-ma ka kʼama ki nyʼo̩mo̩ ku ma bʼuma gba."
NEH,9,24,"Abe̩le̩ amo̩ma le̩ nyʼo̩mo̩ agbʼane̩ le̩. Uwe̩ la fʼabo ku ma dodo ane̩ le̩ du o̩gba-ma, owñ chʼabo Kenan. E̩ la mʼabo le̩ manyʼamonu-ma kpai amone̩ ane̩ le̩ ko nyʼuma o̩wo̩, kʼama ki che ma alu ki rʼuma eju."
NEH,9,25,"Ma la mʼewo ewo kʼi nʼaku kpai ane̩ uro̩je̩ gba. Taku ma fʼunyi unyi kʼe̩wñ e̩nyo̩ du che̩kʼef uwñ ne̩, kpai obuga ku ma gwa, uche̩ achiwebe̩te̩ma kpai uche̩ oli o̩lif kpai oli ki are̩ro e̩kwute̩; abe̩le̩ ma fʼe̩wñ je̩, efu-ma la ko̩, oñ ma yoyo. Oñ ma kwoyo̩ ñw e̩nyo̩-we̩ ki chʼololo le̩."
NEH,9,26,"I chaka dʼabe̩le̩ ma ko̩ egbagbo̩ oñ ma lañu rʼe̩, ma la dʼuko̩-o̩la-we̩ tinyo̩ ubi-ma; ma ño̩ kʼamakache̩-we̩, ku ma gbʼibenu nyʼuma ku ma rʼuma da dabiwa ñw e̩, kpa, ma la fʼe̩wñ achakpabie̩ che nana."
NEH,9,27,"Todule̩ uwe̩ mʼuma ko nyʼabo ku ma kobʼuma o̩wo̩, oñ ma fʼuma de mane̩; tak iko o̩pe̩cha-ma e̩gba ku ma chane̩ ekwadʼuwe̩, uwe̩ dʼefojale agbo̩; oñ alu kʼejumomi-we̩ chʼololo ololo, uwe̩ kʼabo ku ma ajadu-ma ñwu ma oñ ma fʼuma jadu kwef o̩wo̩ abo ku ma kobʼuma."
NEH,9,28,"Ama abu ku ma fʼuñmi ne̩, ma ño̩ chʼe̩bie̩ne̩ eju-we̩ ge̩; todule̩ e̩ tʼuma no̩ jʼef o̩wo̩ ame̩nebi-ma kʼama ki nʼo̩da-ma; ama e̩gba ku ma mudabi akwa dʼe̩ uwe̩ dʼefojale agbo̩; oñ e̩ gba ma o̩gbe̩nugbe̩ teju alu kʼejumomi-we̩ de̩."
NEH,9,29,"E̩ la gbʼ ibenu nyʼuma todu kʼe̩ ño̩ ko ma dabi wa ef uko̩-o̩la-we̩ ge̩. Alu du ki de̩ ma kwoñwo̩, ma la netirʼuko̩ uko̩ kʼe̩ te̩ n, ma muda fʼo̩la oji ajo̩-we̩ dure, (owñ chʼe-kʼone̩ ache teju-wñ kʼi adeju ef uwñ le̩), oñ ma fʼika-ma gbe̩nyi, ma la fʼo̩lo̩-ma lo dago, ma ko̩ egbo̩la."
NEH,9,30,"E̩ muda je̩ kpai ama o̩do̩ wewe, e̩ gbʼ ibenu nyʼuma lugbo Afu-we̩ lʼalu amakache̩-we̩; ma muda nyeti n: todule̩ e̩ mʼuma ko nyʼamone̩ ojane̩ ojane̩ o̩wo̩."
NEH,9,31,"I chaka dʼabe̩le̩ tod ejumomi-we̩ ki chʼololo oñ e̩ ma kpʼuma lu likii n, e̩ la hiʼuma tinyo̩ n; todu uwe̩ chʼO̩jo̩ ki ali one̩ eju kpai ejumomi."
NEH,9,32,"Todule̩, O̩jo̩-wa, e-Inaina, e-ki gbiti, O̩jo̩ ki la abailo, kʼi ade alo kpai ufe̩de̩nyo̩, ihianyi du ki wa bʼawa kpʼamonu-wa kpʼamagboji-wa kpʼamata-ma-wa, kpʼamakache̩-wa kpʼamata-wa, kpʼamone̩-we̩-i du ma, akwʼiko amonu Asiria gbogbo tʼo̩jolu eñini ki de̩ re eju-we̩ n."
NEH,9,33,"E̩ muda nʼo̩kpakpa ef e̩wñ du ki wa bʼuwa ma-i; todu uwe̩ te̩tache e̩wñ ochochi, ama awa muda che e̩wñ bibi."
NEH,9,34,"Amonu-wa, kpʼamagboji-wa kpʼamatama-wa kpʼamata-wa la de uko̩-o̩la-we̩ n, ma la netirʼuko̩ uko̩-we̩, kpʼibenu kʼe̩ gba nyʼuma n."
NEH,9,35,"Todu ma rʼe̩ ojane̩-ma n, kpʼef e̩nyo̩-we̩ inaina kʼe̩ du ñwu ma le̩ kpʼojane̩ lile ki arʼo̩je̩ kʼe̩ dute̩ ñwu ma le̩ n, ma la dʼubi gbʼuko̩lo̩ e̩bie̩ne̩-ma le̩ n."
NEH,9,36,"Go, amadu a che eñini-i; i la chʼe-ane̩ kʼe̩ du ñw amata-wa ku ma jʼe̩ro-wñ kpʼe̩nyo̩-wñ, go amadu a che jʼoji-wñ-i."
NEH,9,37,"I la arʼo̩je̩ nana ñw amonu kʼe̩ ko jo̩ ku ma nʼo̩da-wa tod adure-wa; ma laño̩ anʼo̩da año̩la e-wa, kpʼame̩la-wa abe̩re̩me̩le̩; alu ki nyo̩ ma eju, o̩pe̩cha-wa la tabale."
NEH,9,38,"I chaka dʼabe̩le̩ du, alo ogbolo oñ a akpe̩-i, a la akʼo nyʼo̩takada; oñ amagboji-wa, kpʼabo Lifai-wa kpai amatama-wa jo̩ abu kʼa hiʼuko̩-i."
NEH,10,1,"Oñ abo ku ma fʼu hiuko̩ che Ni-he̩maya igo̩bina, kʼi chʼo̩ma Ha-kaiaya kpai Ze̩de̩kaya"
NEH,10,2,kpai Se̩raya kpʼAzaraya kpai Je̩re̩maya
NEH,10,3,kpai Pash-hur kpʼAmaraya kpai Malkija
NEH,10,4,kpai Hatush kpai She̩banaya kpai Maluk
NEH,10,5,kpai Harim kpai Me̩re̩mo̩t kpʼObadaya
NEH,10,6,kpai Danie̩l kpai Gi-neto̩n kpai Baruk
NEH,10,7,kpai Me̩shulam kpʼAbija kpai Mijamin
NEH,10,8,kpai Maa-zaya kpai Bilgai kpai She̩maya; abʼe-le̩ chʼamatama.
NEH,10,9,Abo Lifai la jo̩-i: Je̩shua o̩ma Azanaya kpai Binui kʼi dʼef amo̩ma He̩nedad kpai Kadmie̩l
NEH,10,10,"kpai amo̩maye-wñ, She̩banaya kpai Hodaya kpai Kelita kpai Pelaya kpai Hanan"
NEH,10,11,kpai Maika kpai Rehob kpai Hashabaya
NEH,10,12,kpai Zakur kpai She̩re̩baya kpai Shebanaya
NEH,10,13,kpai Hodaya kpai Bani kpai Beninu.
NEH,10,14,Amagboji amone̩ jo̩-i; Paro̩sh kpai Pahatmo̩ab kpʼElam kpai Zatu kpai Bani
NEH,10,15,kpai Buni kpʼAzgad kpai Bebai
NEH,10,16,kpai Adonija kpai Bigfai kpʼAdin
NEH,10,17,kpai Ate̩r kpai He̩re̩-kaya kpʼAzur
NEH,10,18,kpai Hodaya kpai Hashum kpai Bezai
NEH,10,19,kpai Harif kpʼAnato̩t kpai Nobai
NEH,10,20,"kpai Ma-gpiash, kpai Me̩shulam kpai Herir"
NEH,10,21,kpai Me̩she̩zabel kpai Zedo̩k kpai Ja-dua
NEH,10,22,kpai Pe̩latiya kpai Hanan kpʼAnaya
NEH,10,23,kpai Hoshe̩ya kpai Hana-naya kpai Hashub
NEH,10,24,kpai Halo̩he̩sh kpai Pilha kpai Shobe̩k
NEH,10,25,"kpai Re-hum kpai Hashabna kpai Maaseya,"
NEH,10,26,kpʼAhiya kpai Hanan kpʼAnan
NEH,10,27,kpai Maluk kpai Harim kpai Beana.
NEH,10,28,"Tak amone̩ ku ma bo̩, owñ che amatama kpʼabo Lifai kpʼamadalo̩na kpʼamakeli kpʼabo uko̩lo̩ unyi O̩jo̩, kpʼabo du ku ma fʼo̩la-ma daru bʼamone̩ ojane̩ ojane̩ te̩ ñw uko̩-o̩la O̩jo̩, kpʼamo̩ya-ma kpʼamo̩ma-ma e̩ne̩ke̩le̩ kpʼamo̩ma-ma onobule̩, e̩ne̩ du ki ma e̩wñ, kʼi la mʼoji e̩wñ,"
NEH,10,29,"ama le̩ manyʼamo̩maye-ma ku ma chʼabojima-ma, ma la fʼama na te̩ ñw o̩la-ma, oñ ma fugo̩ ka kʼama alule̩ teju uko̩-o̩la O̩jo̩, owñ chʼe-ku ma duwa lʼo̩wo̩ Mose̩s, adu O̩jo̩ le̩, kʼama la adejutʼo̩ ku ma ache uko̩ du ki Jihofa Ondu-wo te̩ kpai o̩la oji ajo̩-wñ kpai e̩wñ uhio̩me̩-wñ."
NEH,10,30,"Ka kʼawa akʼamo̩ma-wa onobule̩ ñw abo ane̩ le̩ n, awa la agba amo̩ma-ma onobule̩ tod amo̩ma-wa e̩ne̩ke̩le̩ n."
NEH,10,31,"I la che̩wñ kʼabo ane̩ le̩ kʼe̩wñ eku abe̩k e̩wñ e̩yo̩ wa o̩jo̩ uñmi ku ma ta, awa jʼagba la o̩wo̩-ma o̩jo̩ uñmi kpai o̩jo̩ du kiafo̩ n; kʼa la ñʼatʼo̩do̩ e̩kebie o̩do̩ e̩kebie no̩ kʼane̩ ki ñmi kpai ome̩ du e̩gba."
NEH,10,32,A ño̩ fʼuko̩ te̩ ñw o̩la-wa ka kʼa abu ukpe̩re̩ta she̩ke̩l ñw o̩la-wa kʼa ra o̩do̩ o̩do̩ tod uko̩lo̩ unyi O̩jo̩-wa;
NEH,10,33,"todu akala e-ku ma te̩ eju O̩jo̩, kpai todu e̩wñ ele ku ma duwa o̩ko̩ko̩lo̩, kpai tod e̩wñ e̩gujo ku ma duwa o̩ko̩ko̩lo̩ ge̩, tod o̩jo̩ uñmi o̩jo̩ uñmi, tod ochu etito̩ ochu etito̩, tod uje̩wñ uyo̩ ki chenʼadiko adiko le̩, kpai tod ame̩wñ kiafo̩, kpai tod e̩wñ ku ma duwa todu adure ku ma che e̩wñ e̩boma tod Israe̩l, kpai tod uko̩lo̩ du ef unyi O̩jo̩-wa."
NEH,10,34,"Tak a fʼanya ro̩, owñ chʼamatama kpʼabo Lifai, kpʼame̩no̩talaka, tod iji eko-wa, kʼa kʼo wʼef unyi O̩jo̩-wa, teju alu kʼunyi unyi amata-wa de̩, iko iko ku ma da te̩, o̩do̩ o̩do̩, kʼama ki du kʼuna oj ubo̩ iche̩bo̩ Jihofa O̩jo̩-wa, alu ku ma ko̩ nyʼo̩takada uko̩-o̩la le̩."
NEH,10,35,"Kʼa ño̩ kʼe̩wñ ejo̩ga oko-wa kpai ejo̩ga e̩ro oli ojoji ojoji du, wʼunyi Jihofa o̩do̩ o̩do̩;"
NEH,10,36,"kpai amo̩mo̩gba-wa e̩ne̩ke̩le̩ kpʼame̩la abe̩re̩me̩le̩ alu ku ma ko̩ ef uko̩-o̩la le̩, kpʼamo̩mo̩gba amokuno̩-wa, kpʼame̩wño̩re̩-wa egini, kʼa kʼo wʼunyi O̩jo̩-wa, ugbo amatama ku ma che e̩wñ ef unyi O̩jo̩-wa;"
NEH,10,37,"kʼa ki ño̩ kʼejo̩ga omu-wa kpʼe̩wñ kʼa ko ne ate̩ le̩ wa, kpʼe̩ro oli ojoji ojoji du, kpʼomi achiwebe̩te̩ma etito̩ kpʼekpo wa ñw amatama ef e̩ko̩da e̩ko̩da unyi ef unyi O̩jo̩-wa; kʼa ño̩ kʼukpe̩re̩gwa e̩wñ oko-wa ñw abo Lifai; todu ama le̩, owñ chʼabo Lifai, agba e̩wñ ukpe̩re̩gwa ewo ewo oj uche̩-wa du."
NEH,10,38,"Oñ ata-ma kʼi chʼo̩ma Aro̩n adʼef abo Lifai e̩gba kʼabo Lifai agba e̩wñ ukpe̩re̩gwa le̩; tak abo Lifai ako ukpe̩gwa e̩wñ ukpe̩re̩gwa le̩ wʼunyi O̩jo̩-wa, ugbo e̩ko̩da unyi, ef akpulu."
NEH,10,39,"Todu amo̩ma Israe̩l kpʼamo̩ma Lifai ako e̩wñ eduwa ku ma ko ne ate̩ kwef e̩wñ e̩yo̩ kpʼe-omi achiwebe̩te̩ma etito̩ kpʼe-ekpo wʼef e̩ko̩da unyi unyi, ugbo kʼe̩wñ eku e-unyi kiafo̩ le̩ kpʼamatama ku ma che e̩wñ, kpai amadalo̩na, kpai amakeli jo̩; a ñʼahi unyi O̩jo̩-wa tinyo̩ n."
NEH,11,1,"Oñ amagboji amone̩ le̩ dodo Je̩rusale̩m: abo kibo̩ la rʼanya ku ma dʼe̩ne̩ʼka e̩ne̩ʼka kwef one̩ me̩gwa one̩ me̩gwa wa dodo Je̩rusale̩m, ewo kiafo̩ le̩, oñ one̩ me̩la e̩la ajʼewo ewo kibo̩."
NEH,11,2,Tak amone̩ kadua ñwʼaboke̩le̩ du ku ma gʼe̩do̩la-ma ka kʼama awa dodo Je̩rusale̩m.
NEH,11,3,"Oñ abo-i chʼamagboji ojane̩ le̩ ku ma dodo Je̩rusale̩m, i muda chʼe-ewo ewo Juda, e̩ne̩ne̩ne̩ne̩ dodo ewo-wñ ugbo ane̩-wñ, abo Israe̩l, amatama kpai abo Lifai kpʼabo uko̩lo̩ unyi O̩jo̩ kpʼamo̩ma amadu So̩lo̩mo̩n."
NEH,11,4,"Oñ amo̩ma Juda iche̩ka kpʼamo̩ma Be̩n-jamin iche̩ka dodo Je̩rusale̩m. E-amo̩ma Juda che: Ataya, o̩ma Uzaya, o̩ma Ze̩karaya, o̩ma Amaraya, o̩ma Shefataya, o̩ma Mahalale̩l ef amo̩ma Pe̩re̩z;"
NEH,11,5,"kpai Maaseya, o̩ma Baruk, o̩ma Kol-hoze, o̩ma Hazaya, o̩ma Ada-ya, o̩ma Joiarib, o̩ma Ze̩karaya, o̩ma e̩ne̩ Shilo̩n le̩."
NEH,11,6,Amo̩ma e̩ne̩ke̩le̩ Pe̩re̩z du ku ma dodo Je̩rusale̩m chʼone̩ kpaka ulo̩ko̩ nyʼo̩gbo̩ me̩ta nyoke me̩jo̩.
NEH,11,7,"Abo-i la chʼamo̩ma e̩ne̩ke̩le̩ e-Be̩njamin: Salu o̩ma Me̩shulam, o̩ma Joe̩d, o̩ma Pe̩daya, o̩ma Kolaya, o̩ma Maaseya, o̩ma Itie̩l, o̩ma Je̩shaya."
NEH,11,8,"Oñ ubi-wñ che Gabai kpai Salai, chʼicham nyʼo̩gbo̩ me̩fa nyoke me̩jo̩."
NEH,11,9,"Oñ Joe̩l, o̩ma Zikri, chʼe̩ne̩ ki ago uko̩lo̩-ma; Juda, o̩ma Hasenua la chʼe̩ne̩ ekeji ki nʼo̩da ewo le̩."
NEH,11,10,"Amatama che: Je̩daya, o̩ma Joiarib kpai Jachin;"
NEH,11,11,"Se̩raya, o̩ma Hilkaya, o̩ma Me̩shulam, o̩ma Zedo̩k, o̩ma Me̩rayo̩t, o̩ma Ahitub chʼe̩nu-to̩gba unyi O̩jo̩,"
NEH,11,12,"kpai amo̩maye-ma ku ma chʼuko̩lo̩ unyi le̩, chʼicham nyʼo̩gbo̩lo̩ nyoke meji; kpʼAdaya, o̩ma Jeroham, o̩ma Pelalaya, o̩ma Amzi, o̩ma Ze̩karaya, o̩ma Pashur, o̩ma Malkija"
NEH,11,13,"kpai amo̩maye-wñ, ku ma chʼabo ku ma dʼoji dufu ef amata chʼo̩gwo̩ko̩ nyʼo̩gbo̩ meji nyoke meji; kpai Amash-sai, o̩ma Azare̩l, o̩ma Azai, o̩ma Me̩shilemo̩t, o̩ma Ime̩r"
NEH,11,14,"kpai amo̩maye-ma ku ma chʼamagbiti ku ma de̩ kpaka chʼo̩gbo̩ me̩fa nyoke me̩jo̩; oñ e̩ne̩ ki ago ma che Zabdie̩l, o̩ma Hagedolim."
NEH,11,15,"Oñ e-abo Lifai che: She̩maya, o̩ma Hasshub, o̩ma Azraikara, o̩ma Hasliabaya, o̩ma Buni,"
NEH,11,16,"kpai Sha-betai kpai Jozabad, ama le̩ jʼef amagboji abo Lifai ku ma nʼeju edute̩ uko̩lo̩ unyi O̩jo̩ ej o̩do̩da;"
NEH,11,17,"kpai Matanaya o̩ma Maika, o̩ma Zabdi, o̩ma Esaf, kʼi chʼe̩nuto̩gba kʼi ago̩gbo-do̩ ef adua, kpai Bakbukaya, ki chʼe̩ne̩ ekeji ef amo̩maye-wñ, kpai Abda, o̩ma Shamua, o̩ma Galal, o̩ma Jedutun."
NEH,11,18,Aluka abo Lifai ku ma jʼef ewo kiafo̩ le̩ chʼone̩ o̩gwo̩ko̩ nyʼo̩gbo̩lo̩ me̩le̩ nyoke me̩le̩.
NEH,11,19,Oñ amadalo̩na che: Akub kpai Talmo̩n kpai amo̩maye-ma ku ma dide alaku chʼone̩ o̩gbo̩lo̩ me̩jo̩ nyoke me̩gweji.
NEH,11,20,"Oñabo Israe̩l ki bo̩; e-amatama ku ma chʼabo Lifai jʼewo ewo Juda du, e̩ne̩ne̩ne̩ne̩ dʼugbo e̩wñ ogu-wñ."
NEH,11,21,Ama abo uko̩lo̩ unyi O̩jo̩ dodo Ofe̩l; oñ Ziha kpai Gishpa nʼo̩da abo uko̩lo̩ unyi O̩jo̩.
NEH,11,22,"Oñ e̩ne̩ ki ago abo Lifai Je̩rusale̩m che Uzi o̩ma Bani, o̩ma Hasha-baya, o̩ma Matanaya, o̩ma Maika, ef amo̩ma Esaf, amakeli le̩ ku ma nʼo̩da uko̩lo̩ unyi O̩jo̩."
NEH,11,23,Todu i nʼuko̩ kʼonu te̩ todu ma. I nʼukpe̩ kʼi ñwate̩ tod amakeli alu kʼi achʼeku ñwu ma o̩jo̩ñwa o̩jo̩ñwa.
NEH,11,24,"Oñ Pe̩tahaya, o̩ma Me̩she̩zabe̩l, ef amo̩ma Ze̩ra, o̩ma Juda, dago akolo onu tod o̩la du kʼamone̩-wñ ko wa."
NEH,11,25,"I la chʼe-ikpo unyi ikpo unyi kpai ojoko ojoko-wñ, amo̩ma Juda iche̩ka dodo Kiriat-arba kpai adogbe-wñ, kpai Dibo̩n kpai adogbe-wñ, kpai Je̩kabzee̩l kpai ikpo unyi-wñ ikpo unyi-wñ ge̩,"
NEH,11,26,"kpai Jeshua kpai Molada kpai Be̩tpele̩t,"
NEH,11,27,"kpai Hazar-shual kpai Birshiba kpai adogbe adogbe-wñ,"
NEH,11,28,"kpai Ziklag, kpai Me̩ko̩na kpai adogbe adogbe-wñ,"
NEH,11,29,"kpai En-Ri-mo̩n kpai Zora kpai Jarmut,"
NEH,11,30,"Za-no̩ah kpai Adulam kpai ikpo unyi ikpo unyi e-ma, Lakish kpai ojoko ojoko-wñ. Arika kpai adogbe adogbe-wñ. Abe̩le̩ ma kworujo̩ akwo Birshiba gbogbo wa o̩go̩ Hinom."
NEH,11,31,"Amo̩ma Be̩njamin laño̩ jo̩ akwo Geba, ugbo Mikmash kpai Aija kpai Be̩te̩l kpai adogbe adogbe-wñ"
NEH,11,32,kpai Anato̩t kpai Nob kpʼAnanaya
NEH,11,33,kpai Ha-zor kpai Ramah kpai Gitaim
NEH,11,34,kpai Hadid kpai Zeboim kpai Nebalat
NEH,11,35,"kpai Lod kpai Ono, o̩go̩ amo̩ka uko̩lo̩ le̩."
NEH,11,36,Uche̩ abo Lifai okʼoka la manyu Be̩njamin ojane̩ Juda.
NEH,12,1,"Oñ abo-i chʼamatama kpai abo Lifai ku ma te̩gu lebo̩ Zerubabe̩l, o̩ma Shealtie̩l, kpai Je̩shua: Se̩raya kpai Je̩re̩maya kpai Ezra,"
NEH,12,2,Amara-ya kpai Maluk kpai Hattush
NEH,12,3,kpai Shekanaya kpai Rehum kpai Me̩re̩mat
NEH,12,4,kpai Ido kpai Gineto̩i kpai Abija
NEH,12,5,kpai Mijamin kpai Maadaya kpai Bilga
NEH,12,6,kpai Shemaya kpai Joiarib kpai Je̩daya
NEH,12,7,kpai Salu kpai Amo̩k kpai Hilkaya kpai Je̩daya. Abo-i chʼabo ki tʼo̩gba ef amatama kpai amo̩maye-ma iko Je̩shua.
NEH,12,8,"Oñ abo Lifai che: Je̩shua kpai Binui kpai Kadmie̩l kpai She̩re̩baya kpai Juda kpai Matanaya, kʼi chʼe̩ne̩ ki to̩gba ugwa egwa, owñ kpai amo̩maye-wñ."
NEH,12,9,Bakbukaya kpai Uno amo̩maye-ma ño̩ jo̩ kpe̩nyʼuma alu kʼugugu uko̩lo̩-ma de̩.
NEH,12,10,"Je̩shua la bi Joiakim, Joiakim la bi Eliashib, Eliashib la bi Joyada,"
NEH,12,11,"Joyada la bi Jonatan, Jonatan la bi Jadua."
NEH,12,12,"Iko Joyakim amatama ku ma chʼabo ku ma dʼoji dufu ef amata la jʼo̩mo̩: e-Se̩raya, Me̩raya; e-Je̩re̩maya, Hananaya;"
NEH,12,13,"e-E̩zra, Me̩shulam; e-Amaraya, Jehohanan;"
NEH,12,14,"e-Maluk. Jonatan; e-Sbe̩banaya, Jose̩f;"
NEH,12,15,"e-Harim. Adna; e-Me̩rayo̩t, He̩lkai;"
NEH,12,16,"e-Ido, Ze̩karaya; e-Gineton, Me̩shulam;"
NEH,12,17,"e-Abija, Zikri; e-Miniamin, e-Moadaya, Piltai;"
NEH,12,18,"e-Bilga, Shamua; e-She̩maya, Je̩honatan;"
NEH,12,19,"oñ e-Joiarib, Matenai; e-Je̩daya, Uzi;"
NEH,12,20,"e-Salai, Kalai; e-Amo̩k, Ebe̩r;"
NEH,12,21,"e-Hilkaya, Hashabaya; e-Jedaya, Ne̩ta-ne̩l."
NEH,12,22,"I chʼe-abo Lifai, iko Eliashib kpai Joyada kpai Johanan kpai Jadua, ma fʼodu abo ku ma dʼoji dufu ef amata unyi ko̩ nyʼef ibuku; ma ño̩ kʼodu amatama nyʼu gbogbo taku Darius abo Pe̩rsia le̩ jʼo̩fe̩."
NEH,12,23,Ma ño̩ kʼodu amo̩ma Lifai ku ma chʼabo ku ma dʼoji dufu ef amata nyʼef o̩takada Iko E̩wñ gbogbo wʼiko Johanan o̩ma Eliashib.
NEH,12,24,"Oñ abo ku ma tʼo̩gba ef abo Lifai che: Hashabaya kpai Se̩re̩baya kpai Je̩shua o̩ma Kadmie̩l, manyʼamo̩maye-ma ku ma jo̩ kpenyu ma, ku ma je̩nyu ku ma laño̩ gogbodo̩ alu ki Defid e̩ne̩ O̩jo̩ le̩ fʼuko̩-wñ te̩, iko ide aro̩ne aro̩ne."
NEH,12,25,Matanaya kpai Bakbukaya kpʼObadaya kpai Me̩shu-lam kpai Talmo̩n kpʼAkub chʼamada-lo̩na ku ma nʼide akpulu akpulu alaku alaku ade.
NEH,12,26,"Abo-i jʼo̩mo̩ iko Jo̩iakim o̩ma Je̩shua o̩ma Jozadak, kpai iko Nihe̩maya igo̩bina le̩, kpai e-Ezra ata-ma kʼi ño̩ chʼako̩takada le̩."
NEH,12,27,"Oñ iko ku ma dʼaku Je̩rusale̩m ñw O̩jo̩, ma tejane̩ abo Lifai ugbo du ku ma jo̩ ku ma ko ma wa Je̩rusale̩m ku ma fʼedu te̩ ñw O̩jo̩ le̩ de kpai uyo̩, tʼugwa egwa, tʼeli eko̩, manyʼeicha kpai ubo̩ kpai umolo."
NEH,12,28,"Tak amo̩me̩ne̩ke̩le̩ amakeli le̩ kʼo̩la-ma wa jo̩, tʼabo ku ma jʼegbili ki le Je̩rusale̩m daka, tʼabo ku ma jʼane̩ abo Ne̩tofat;"
NEH,12,29,"ma ño̩ kwo Be̩tgilgal wa, kpai kwo oko oko Geba kpai Azmafe̩t; todu amakeli le̩ fʼiga iga-ma bu le Je̩rusale̩m daka."
NEH,12,30,Tak amatama kpai abo Lifai fʼo̩la-ma gwo rinyo̩; ma ño̩ fʼo̩la amone̩ gwo rinyo̩ kpai alaku le̩ kpai o̩do̩-wñ.
NEH,12,31,"Tak u mʼamagboji Juda ko wa jʼoj o̩do̩ le̩, u fʼuche̩ amone̩ chi jo̩ wewe ugbo meji, ku ma jo̩ agwugwa, ku ma nalule̩ tʼo̩la-ma ubi; uche̩ʼka lʼo̩j o̩do̩ ro̩wo̩ awo̩to̩ o̩wo̩ Alaku Ubioko."
NEH,12,32,Abo ku ma tʼuma ubi che Hoshaya kpai ukpe̩reji amagboji Juda
NEH,12,33,kpai Azaraya kpai E̩zra kpai Me̩shulam
NEH,12,34,"kpai Juda kpai Be̩njamin kpai Shemaya kpai Je̩re̩maya,"
NEH,12,35,"kpai amo̩ma amatama iche̩ka kpai o̩kakachi-ma: Ze̩karaya o̩ma Jonatan, o̩ma Shemaya, o̩ma Matanaya, o̩ma Maikaya, o̩ma Zakur, o̩ma Esaf"
NEH,12,36,"kpai amo̩maye-wñ Shemaya kpai Azare̩l kpai Milali kpai Gi-lalai kpai Ma-ai kpai Ne̩tane̩l kpai Juda kpai Hanani, manyʼane̩ eli e-Defid e̩ne̩ O̩jo̩ le̩. Oñ E̩zra ako̩takada le̩ tʼuma o̩gba."
NEH,12,37,"Ma le Alaku E̩bi omi tʼo̩gba-ma kpakpa, ma mute̩gu lʼubo̩ ewo Defid ugbo ku ma te̩gu aku ate̩ ñw unyi Defid le̩, gbogbo wʼAlaku Omi o̩wo̩ olodudu."
NEH,12,38,"Tak uche̩-ma ekeji ku ma jʼagwugwa le do ma, omi la tʼuma ubi lʼoj o̩do̩ manyʼukpe̩reji amone̩ ate̩ ñw o̩do̩go̩ aido̩ aido le̩, gbogbo wʼugbo o̩do̩ ki nʼabe̩,"
NEH,12,39,"ate̩ ñw Alaku Ifraim ale gu Alaku Igbele le̩ du kpai Alaku E̩ja kpai o̩do̩go̩ Hanane̩l kpai o̩do̩go̩ Hamea, gbogbo wʼAlaku Ame̩wño̩re egini; oñ ma kwodago Alaku abo Ide."
NEH,12,40,"Abe̩le̩ uche̩ amone̩ meji ku ma gwugwa ef unyi O̩jo̩, kpai omi, kpai ukpe̩reji amachimo̩la igobina manyʼumi dago jo̩;"
NEH,12,41,"manyʼE̩layakim kpai Maase̩ya kpai Miniamin kpai Maikaya kpʼElio̩enai kpai Ze̩karaya kpai Hanan-aya, ku ma chʼamatama ku ma nʼo̩ka-kachi;"
NEH,12,42,"kpai Maaseya kpai She̩-maya kpai E̩leaza kpʼUzi kpai Jehoha-nan kpai Malkija kpʼElam kpʼE̩ze̩r. Tak amakeli mʼeli da taa, manyu Je̩sra-haya kʼi adejutʼama."
NEH,12,43,"Ma la mʼe̩wñ iche̩bo̩ inaina ko wa che o̩jo̩ le̩, ma la yo̩; todu O̩jo̩ je̩ ñwu ma nʼuyo̩ lile ayo̩; tak abobule̩ kpʼabimo̩to̩ ño̩ yo̩ ge̩; abe̩le̩ ma gbʼekuku uyo̩ ki de̩ Je̩rusale̩m o̩najiji."
NEH,12,44,"Ma laño̩ chi aboke̩le̩ ku ma nʼo̩da unyi unyi o̩pata ugbo ku ma kʼe̩wñ akoko jo̩ o̩jo̩ le̩, tod e̩wñ eduwa ku ma ko ne ate̩ le̩ kpʼe̩wñ ejo̩ga kpʼukpe̩re̩-gwa e̩wñ, ku ma ko ukpe̩ kʼo̩lo̩da ñwate̩ kwef uche̩ ewo ewo tod amatama kpai abo Lifai wa jʼef uwñ; todu abo Juda nayo ñw amatama kpai abo Lifai ku ma dago jo̩."
NEH,12,45,"Abe̩le̩ ma fe̩wñ kʼO̩jo̩ ñwa ñwu ma de, kpai ide egwo̩la rinyo̩; amakeli kpai amadalo̩na ño̩ che alu ki Defid kpai o̩ma-wñ So̩lo̩mo̩n fʼuko̩-wñ te̩."
NEH,12,46,"Todu iko Defid kpai Esaf igbele igbele ame̩nuto̩gba amakeli do̩mo̩, kpai eli uñwulo̩ O̩jo̩, kpai eli O̩jo̩ egogbodʼo̩."
NEH,12,47,"Abe̩le̩ iko Zeru-babe̩l, kpʼiko Nihe̩maya, abo Israe̩l chaka kʼukpe̩ ukpe̩ amakeli kpai amadalo̩na wa, o̩jo̩ ñw o̩jo̩ ñwa alu ki abʼeku-wñ jo̩, ma la fʼukpe̩ abo I ifai date̩ ojoji; tak abo I ifai fʼe-amo̩ma Aro̩n date̩."
NEH,13,1,O̩jo̩ le̩ ma fʼo̩kalatu ef o̩takada Mose̩s che kʼamone̩ ki gbo̩; oñ ma fuli abu ma korubutu o̩mo̩ ka kʼi dʼugbo kʼe̩ne̩ Amo̩n kpai e̩ne̩ Moab ki gudu wʼef ujeju O̩jo̩ ogbegbele̩ n;
NEH,13,2,"todabu ku ma ma kʼuje̩wñ kpai omi wa ledo amo̩ma Israe̩l n, mu muda chʼo̩gu ñwu Belam tʼuma o̩la, kʼi nʼama ñwu ma; O̩jo̩-wa muda fʼama le̩ rida e̩nyo̩."
NEH,13,3,Oñ i lewatu e̩gba ku ma gbo̩ o̩la o̩da le̩ ma fʼo̩wo̩ amone̩ ku ma chʼe̩kpe̩gwa nyʼomune̩ le̩ chaka daru bʼabo Israe̩l te̩.
NEH,13,4,"E̩gba ku ma ma chʼe-le̩ ta n, Eliashib atama, ku ma dʼo̩da ako̩da unyi e unyi O̩jo̩-wa ñw u, abu kʼi chʼefu Tobaya,"
NEH,13,5,"i fʼef unyi lile le̩ʼka ñwo̩che ñw u, owñ chʼef unyi ugbo ku ma te̩te̩ ko e̩wñ ele, kpai frankinse̩ns kpai e̩wñ eku kpai ukpe̩ e̩ke̩gwa e̩wñ e̩yo̩ kpai e-omi achiwebe̩te̩ma etito̩ kpai e-ekpo̩ jo̩, owñ chʼe-ku ma fʼuko̩-wñ te̩ ñwu ma ku ma kowa tod abo Lifai kpai amakeli kpai amadalo̩na; manyʼe̩wñ eko ne ate̩ tod amatama ge̩."
NEH,13,6,"Ama ef e-le̩ du, omi de̩ Je̩rusale̩m in; todu e̩gba kʼArtaze̩rksis onu Babilo̩n fʼo̩fe̩ je̩ o̩do̩ ogue̩gwa nyoke meji, omi nyʼugbo onu; tak abu kʼu nʼo̩jo̩ je̩ pe̩ u bi onu kʼi bʼiko ñwu mi"
NEH,13,7,"tak u lewa Je̩rusale̩m oñ u fʼe̩bie̩ne̩ kʼEliashib che todu Tobaya ma, owñ che̩ko̩da unyi kʼi ñwo̩che ñw u ef ologbo unyi O̩jo̩ le̩."
NEH,13,8,I la bie̩ne̩ eju-mi tabale; todule̩ u kʼane̩ Tobaya le̩ rikpolo kwef e̩ko̩da unyi le̩ dufu.
NEH,13,9,"Tak u ñwa ñwu ma, oñ ma fʼef e̩ko̩da unyi unyi le̩ gworinyo̩; tak u mʼe̩wñ eku unyi O̩jo̩ le̩ ko dabiwa jʼo̩mo̩, manyu e̩wñ ele kpai frankinse̩ns ge̩."
NEH,13,10,"Tak u li ka kʼama te̩takʼukpe̩ abo Lifai ñwu ma n; todabe̩le̩ abo Lifai kpai amakeli ku ma chʼuko̩lo̩ le̩, e̩ne̩ne̩ne̩ne̩-ma ra tʼoj oko-wñ."
NEH,13,11,"Tak u ko bʼamachimo̩la igo̩bina, oñ u kakini, E̩wñ chi ku ma hi unyi O̩jo̩ tinyo̩? Tak u ko ma wa jo̩, oñ u ko ma jʼe̩gu-ma."
NEH,13,12,Tak abo Juda chaka kʼukpe̩-re̩gwa e̩wñ e̩yo̩ kpai omi achiwebe̩te̩ma etito̩ kpai ekpo wa ef o̩pata.
NEH,13,13,"Tak u chi amadigede ku ma nʼo̩da o̩pata o̩pata le̩, ama che Shele̩maya kʼi chʼatama kpai Zedo̩k ako̩takada kpai Pe̩daya kʼi chʼabo Lifai, e̩ne̩ ki rone̩ ma la che Hanan o̩ma Zakur, o̩ma Mata-naya; todu ma fʼabo le̩ lo rʼabo ku ma chubi one̩, uko̩lo̩-ma la chʼe̩wñ ekpe̩ ñwamo̩maye-ma."
NEH,13,14,"O O̩jo̩-mi, e̩ na-dibekado mi todu e̩wñ-i, e̩ ki la fʼe̩wñ e̩nyo̩ kʼu che tod unyi O̩jo̩-mi, kpai alu kʼu che ku ma dejutʼo̩, kpalu n."
NEH,13,15,"Iko le̩ u fʼaboke̩le̩ Juda iche̩ka li abu ku ma jʼate̩ achiwebe̩te̩ma ef agu-o̩ko̩lo̩ o̩jo̩ uñmi, ma la kʼoti oti e̩wñ e̩yo̩ wʼunyi, ma la kʼadu nʼubi o̩ke̩ke̩te̩-ma ge̩; ma la ño̩ che abe̩le̩ kpai omi achiwebe̩te̩ma kpai e̩ro achiwebe̩te̩ma onugo kpai e̩ro o̩gbaikolo̩ kpai adu ojoji ojoji du, oñ ma kʼe-le̩ wʼefu Je̩rusale̩m o̩jo̩ uñmi; oñ u gbʼibenu rʼuma oji o̩jo̩ ku ma nʼuje̩wñ wa ata."
NEH,13,16,"Aboke̩le̩ Taya ño̩ dodo jʼo̩mo̩, ku ma la kʼe̩ja, kpai e̩wñ aja ojoji ojoji chaka wa, oñ ma kʼo̩ ta ñw amo̩ma Juda la o̩jo̩ uñmi kpai efu Je̩rusale̩m ge̩."
NEH,13,17,"Tak u kobʼabo ojima Juda, oñ u ka ñwu ma kakini, E̩bie̩ne̩ e̩wñ me̩ che-i ku me̩fʼo̩jo̩ uñmi bie̩?"
NEH,13,18,Ichʼabu kʼamata-me̩ che le̩ de̩ n? O̩jo̩-wa la kʼe̩wñ e̩bie̩ne̩-i du bʼawa kpʼewo-i oji ma n? Me̩ la kʼuwe̩do̩ omune̩ wa abʼ Israe̩l oji ma lugbo o̩jo̩ uñmi ku me̩ jʼabie̩ ta.
NEH,13,19,"Oñ i lewatu e̩gba kʼane̩ chane̩ erefu ugbo alaku Je̩rusale̩m kʼo̩jo̩ uñmi bo̩ o̩na, u ka ñwu ma ku ma fʼo̩na re, u ño̩ ka ñwu ma ku ma we ebi gbogbo tak o̩jo̩-uñmi ki lale. U ño̩ kʼabokolobia-mi iche̩ka gugu alaku alaku kʼone̩ ki we enʼadu gudu lʼo̩mo̩ wa o̩jo̩-uñmi."
NEH,13,20,"Abe̩le̩ amachinyama kpai abo ku ma ta e̩wñ aja ojoji ojoji du rujo̩ ejo̩do̩-da Je̩rusale̩m onuʼka, abe̩k onu meji."
NEH,13,21,"Tak u fʼibenu gba nyʼuma, oñ u ka ñwu ma kakini, E̩wñ chi ku me̩ ru jʼo̩la o̩do̩-i? Me̩ fʼabe̩le̩ che e̩do̩mune̩ na gwo̩nyu me̩. Akwihi le̩ ma ño̩ wa o̩jo̩-uñmi ge̩ n."
NEH,13,22,"Tak u ka ñw abo Lifai kʼama ki fʼo̩la-ma gwo̩rinyo̩, kʼama ki lewa de alaku alaku le̩, ku ma je̩ ñw o̩jo̩-uñmi ki fo̩. O O̩jo̩-mi, e̩ ki ño̩ dibekadʼele̩ ñwu mi ge̩, kʼe̩ chʼeju e̩ye̩ge̩ ñwu mi teju alu kʼunana ufe̩de̩-nyo̩-we̩ de̩."
NEH,13,23,Iko le̩ u ño̩ fʼamaJu ku ma nʼabobule̩ Ashdo̩d kpai Amo̩n kpai Moab chʼo̩ya li;
NEH,13,24,"ukpe̩reji amo̩ma-ma la kʼichi Ashdo̩d, ma la neke kʼichi amaju n, chai alu kʼichi e̩ne̩ne̩ne̩ne̩ de̩."
NEH,13,25,"Tak u kobʼuma, u la bʼuma ina, u la fʼabo-ma ki bo̩ gwo, oñ u gu uma iloji du, u la je̩ ñwu ma fʼO̩jo̩ go̩, kakini, Ame̩ ñʼakʼamo̩ma-me̩ onobule̩ ñw amo̩ma-ma e̩ne̩ke̩le̩ n, me̩ la agbʼamo̩ma-ma onobule̩ ñw amo̩ma-me̩ e̩ne̩ke̩le̩ n, me̩ la agba ñw o̩la-me̩ n."
NEH,13,26,"So̩lo̩mo̩n onu Israe̩l dure lugbo e̩wñ-i n? I muda nʼonu du ef abo uche̩ichi wewe kʼi dab owñ n, O̩jo̩-wñ fe̩do̩-wñ, oñ O̩jo̩ je̩ ñw u jʼonu abo Israe̩l du: ichaka dʼabe̩le̩ abobule̩ ononojo le̩ je̩ ñw owñ onugo dure."
NEH,13,27,"Awa ñʼanetirʼe-me̩ kʼa fʼe̩bie̩ne̩ inaina-i du che, kʼa nʼabobule̩ ononojo chʼo̩ya kʼa fʼada O̩jo̩-wa je̩?"
NEH,13,28,"O̩ma Joyadaʼka kʼi chʼo̩ma Eliashib agboji amatama le̩, nʼo̩ma Sanbalat e̩ne̩ Horon le̩ chʼo̩ya; todule̩ u fʼu ne bʼo̩la-mi te̩."
NEH,13,29,"O O̩jo̩-mi, e̩ nadibekado ma, todabu ku ma fʼuko̩lo̩ atama le̩ daji, ma la fʼalo amatama kpai e-abo Lifai bie̩."
NEH,13,30,"Abe̩le u fʼama gwe̩ hiolo bʼe̩wñ ononojo du te̩, oñ u fʼe̩wñ ide-ma kpe̩ru ñw amatama kpai abo Lifai, e̩ne̩ne̩ne̩ne̩ nʼuko̩lo̩ e-wñ;"
NEH,13,31,"kpai tod iji eko wa, iko iko ki chʼe̩date̩, kpai todu e̩wñ ejo̩ga. O O̩jo̩-mi, e̩ nadibekado e̩nyo̩ ñwu mi."
EST,1,1,"Oñ i lewatʼo̩kpanachi Ahasurus, (Ahasurus kide̩ chʼe-kʼo̩da onu-wñ te̩ kwo India gbogbo wʼltiopia, i nʼo̩da ojane̩ ojane̩ o̩gbo̩ me̩fa nyoke mebie),"
EST,1,2,"oñ adiko le̩ onu Ahasurus gugu oj ede o̩fe̩-wñ kʼi dʼef unyi ku ma do̩ ko̩ Shushan,"
EST,1,3,"o̩do̩ e̩ke̩ta kʼi jʼo̩fe̩ i fʼo̩te̩ hi ñw amagboji-wñ chaka kpai abuko̩lo̩-wñ, ukpahiu Pe̩rsia kpai Me̩dia, owñ chʼabo ku ma bi lʼeju O̩jo̩ kpai amagboji ojane̩ ojane̩ le̩, jʼo̩gba-wñ,"
EST,1,4,"e̩gbale̩ i kʼe̩wñ akoko ojane̩-wñ ki nʼojima kpai anana e-ojima onu-wñ kʼi je̩ ña ma o̩jo̩ wewe, owñ chʼo̩jo̩ o̩gbo̩ me̩la."
EST,1,5,"Tak e̩gba kʼo̩jo̩ le̩ jo̩, onu fʼo̩te̩ hi ñw amone̩ du ku ma jʼef unyi ku ma do̩ ko̩ Shushan le̩, tʼabo ki nana, tʼabo e-kekele, o̩jo̩ mebie ma je̩ ologbo ugbo̩da unyi onu le̩."
EST,1,6,"Ma ne̩ line̩n ku ma hi reju chʼiku odufa ekpikpa fʼukpo efufu kpai emimi kpai odufa ji mʼelika ajifa kʼi ta nyʼoli ugbogaga ku ma nʼokuta e̩kina che. E̩wñ ugugu-wñ chʼo̩jamalia kpai ajifa, e-le̩ jʼoj ajita okuta ekpikpa kpai efufu kpai odo kpai edudu."
EST,1,7,"Ma dʼomi tef e̩wñ eku o̩jamalia ñwu ma ku ma ñmo̩, (e̩wñ eku le̩ chʼo̩la ojoji ojoji), omi e-onu la chʼo̩be̩le̩ke̩te̩ jo̩, alu kʼo̩wo̩ onu de̩."
EST,1,8,"Eñmo̩ ku ma ñmo̩ teju alu kʼo̩lo̩da je̩, i nʼe̩ne̩ du kʼi akutʼekeji-wñ kʼi ñmo̩ n, todu abu kʼonu du te̩ ñw amagboji unyi-wñ kʼama ki che alu ki nyo̩ ñw e̩ne̩ne̩ne̩ne̩ eju."
EST,1,9,Fashti o̩ya onu ño̩ hi o̩te̩ ñw abobule̩-ma ef unyi onu e-kʼAhasurus onu le̩ ne̩.
EST,1,10,"O̩jo̩ e̩kebie-wñ e̩gba kʼe̩do̩ onu che̩bo̩ ñw omi, i ñwañwu Me̩human kpai Bizta kpai Harbona kpai Bigta kpai Abagta kpai Zeta kpai Karkas, amonoji mebie ku ma che e̩wñ eju Ahasurus onu,"
EST,1,11,"kʼama ki du Fashti, o̩ya onu, wa o̩gba onu, kpai ike̩be̩ onu-wñ, kʼi ña amone̩ kpai amagboji alifia-wñ; todu i fe̩reju ego."
EST,1,12,"Ama Fashti, o̩ya onu, ko̩ ewa ef udo kʼonu kpʼamonoji dʼo̩ le̩. Todule̩ onu we̩do̩ tabale oñ e̩do̩fulu-wñ nabʼu je̩."
EST,1,13,"Tak onu ka ñw amanibe ku ma chema alu kʼe̩wñ de̩ iko le̩ (todu alu kʼonu te̩tache ugbo e̩ne̩ du kʼi ma oli o̩lo̩da kpai ajo̩ eka le̩ de̩,"
EST,1,14,"abo ku ma ronʼowñ la che Karshena kpai Sheta kpai Admata kpai Tarshish kpai Me̩re̩s kpai Marsena kpai Me̩mukan, abo le̩ chʼamagboji mebie ojane̩ Pe̩rsia kpai Me̩dia ku ma ali eju onu, kʼugugu-ma tʼo̩gba ojane̩ le̩) kakini,"
EST,1,15,"Abʼo̩lo̩da aje̩ ñw a che Fashti, o̩ya onu, abu kʼi ma che e̩wñ kʼonu Ahasurus ka lʼo̩wo̩ amonoji le̩ ni ta?"
EST,1,16,"Taku Me̩mukan tohi o̩gba onu kpai amagboji le̩ kakini. I chʼonu kate oñ Fashti fʼudu-wñ n, i laño̩ che amagboji chaka kpo̩fo̩, kpai amone̩ du ku ma jʼojane̩ ojane̩ onu Ahasurus chaka ge̩."
EST,1,17,"Todu inabali e̩wñ kʼo̩ya onu che akpatuka rʼo̩do̩da tʼabobule̩ du eti ki je̩ ñw amo̩ko̩-ma ku ma ño̩ wʼuma eju ge̩ n, e̩gba ku ma du kpogo ka kʼonu ñwañwu ma ku ma du Fashti, o̩ya onu, wʼo̩gba-wñ, i la wa n."
EST,1,18,Tak eñini ki de̩ abobule̩ aguchi Pe̩rsia kpai Me̩dia ku ma gbo̩ e̩wñ kʼo̩ya onu che-i ñʼaka ñw amagboji onu abe̩le̩ ge̩. Abe̩le̩ e̩de̩te̩ kpai uwe̩do̩ akpo̩rane̩.
EST,1,19,"I la che̩wñ ki chenyo̩ onu eju kʼi naje̩ ñw o̩la o̩daʼka ki dufu, ku ma ko̩ tef o̩lo̩da abo Pe̩rsia kpai Me̩dia todu kʼi we erida, ka ki Fashti ki ño̩ wʼo̩gba Ahasurus o-nu ogbegbele̩ ge̩ n; onu ki la kʼane̩ onu-wñ ñw e̩ne̩ omune̩ kʼi nyo̩ tʼowñ le."
EST,1,20,"Tak e̩gba kʼoji ajo̩ kʼonu aka le̩, e-kʼi adʼu kpogo ugbo du ojane̩-wñ (todu i tabale), amo̩ya chaka adojima ñw amo̩ko̩ e-ma, tʼabo ki nana tʼabo e-kekele."
EST,1,21,"Oñ o̩la le̩ nyo̩ onu kpai amagboji eju, tak onu che alu ku Me̩mukan ka;"
EST,1,22,"todu i fʼo̩takada kpe̩ nyʼojane̩ ojane̩ onu chaka, e̩ko̩-wñ la dʼalu kʼorubutu ojane̩ ojane̩ de̩, i le tʼugbo amone̩ du alu kʼichi-ma de̩, kakini, E̩ne̩ du kʼi nanʼo̩da ef unyi e-wñ, kʼi nakʼo̩la alu kʼichi abo-wñ de̩."
EST,2,1,"Ubi e̩wñ le̩ ge̩, e̩gba kʼe̩do̩fulu onu Ahasurus nyi, i rewa Fashti, kpai e̩wñ kʼi che le̩, kpai oji ajo̩-wñ ku ma kpa."
EST,2,2,"Tak amachuko̩lo̩ onu ku ma che e̩wñ ñw u kakini, Je̩ ñwu ma tejane̩ abigbe̩le̩ ku ma ma mʼe̩ne̩ke̩le̩ n ku ma chʼalifia ñw onu."
EST,2,3,"Onu ki la kʼamone̩ jo̩ ojane̩ ojane̩ du ugbo kʼoda-wñ te̩ kade ku ma tu, kʼama le̩ ki ko abigbe̩le̩ ku ma ma mʼe̩ne̩ke̩le̩ n ku ma chʼalifia chaka wʼunyi onu ku ma do̩ ko̩ Shushan-i, tef unyi abobule̩ ku ma ko ma nyʼef o̩wo̩ Hegai, onoji onu kʼi ade abobule̩; kʼama ki ko e̩wñ ku ma ne̩ gwo̩la-ma rinyo̩ ñw ma."
EST,2,4,"Tak imo̩to̩ onobule̩ kʼi nyʼonu eju ki chʼiye unyi koji Fashti. Oñ e-kʼi ka-i nyo̩ onu eju, tak i fʼabe̩le̩ che."
EST,2,5,"Oñ e̩ne̩Juʼka kʼodu-wñ ko̩ Mo̩rde̩kai dʼef unyi onu ku ma do̩ ko̩ Shushan le̩, owñ le̩ chʼo̩ma Jair kʼi chʼo̩ma Shimei, o̩ma Kish e̩ne̩ o̩lo̩pu Be̩njamin oka,"
EST,2,6,"ku ma mu du bi Je̩rusale̩m te̩ manyʼame̩namu ku ma ko lo kpai Je̩konaya onu Juda, owñ chʼabo ki Ne̩biukadne̩za, onu Babilo̩n, mʼuma ño̩ le̩."
EST,2,7,"Owñ le̩ la ne̩ Hadasa o̩ma efu-wñʼka gba, owñ chʼE̩sta. Todu i nʼata n, i la nʼiye n; imo̩to̩ onobule̩ le̩ la chʼuto̩ eju, i chʼalifia, oñ e̩gba kʼata-wñ kpai iye-wñ leku Mo̩rde̩kai mʼowñ du chʼo̩ma-wñ onugo."
EST,2,8,"Abe̩le̩ i lewatu, e̩gba kʼo̩la onu kpai o̩da kʼi dute̩ tʼamone̩ eti kʼabimo̩to̩ abobule̩ wewe jeju jʼunyi Shushan, o̩wo̩ Hegai, ma laño̩ mʼE̩sta du wʼef unyi onu, tef o̩wo̩ Hegai kʼi ade abobule̩ le̩."
EST,2,9,"Oñ imo̩to̩ onobule̩ le̩ nyo̩ owñ eju; tak i chane̩ emo̩la ñw u; oñ i hika mʼe̩wñ kʼi ane̩ gwo̩la rinyo̩ ko ñw u piopio, manyʼe̩wñ ki chʼukpe̩-wñ, kpai abimo̩to̩ abobule̩ mebie ki chʼeju-wñ ku ma ko ñw u kwef abʼunyi onu. I la mʼowñ du manyʼabimo̩to̩-wñ mebie kwʼo̩mo̩ tʼuña ki nyo̩ tʼuma le ef unyi abobule̩."
EST,2,10,E̩sta je̩ ñw ma ma abo ugbo kʼi che kpai e̩ne̩ kʼi chʼefu-wñ n; todu Mo̩rde̩kai hiʼo owu kʼi we eje̩ ñw e̩ne̩ du ma.
EST,2,11,"Oñ Mo̩rde̩kai nalule̩ o̩gba ologbo unyi abobule̩ le̩ o̩jo̩ du, kʼi ma alu kʼe-E̩sta de̩, kpai alu ku ma achʼo."
EST,2,12,"Oñ e̩gba kʼiko imo̩to̩ onobule̩ okoke le̩ jo̩ ku ma agudu nyʼugbo onu Ahasurus, owñ chʼabu ku ma fʼe̩wñ kʼo̩da ka che ñw abobule̩ le̩ ochu me̩gwe-ji, (todu alu kʼo̩jo̩ egwo̩la rinyo̩-ma ajo̩ de̩, ochu me̩fa ma nʼekpo mur che, oñ ochu me̩fa ma nʼe̩wñ ki akpo kpai e̩wñ ki bo̩ tod o̩la abobule̩ egworinyo̩ che)."
EST,2,13,Alu kʼimo̩to̩ awʼugbo onu abe̩le̩ ma kʼe̩wñ ki dʼe̩ e̩do̩ ñw u kʼi du le bʼowñ kwef unyi abobule̩ tef unyi onu.
EST,2,14,"E̩gba ane̩ i le, tak o̩jo̩ñwa-wñ i dabi tef unyi abobule̩ ekeji tef o̩wo̩ Shaashgaz, onoji onu kʼi ade ame̩ne̩nyi onu; tak i ño̩ wʼejefu ugbo onu ge̩ n, chai e̩gba kʼonu ayo̩ ñw u, ki la fʼodu-wñ do̩."
EST,2,15,"Oñ e̩gba kʼiko E̩sta, o̩ma Abihail, efu Mo̩rde̩kai kʼi mʼowñ du chʼo̩ma-wñ le̩, e̩gba kʼiko-wñ jo̩ kʼi nyʼejefu ugbo onu i tene e̩wñ du n, chai e̩wñ ku Hegai, onoji onu kʼi ade abobule̩, ka. Oñ abo du ku ma fʼeju dʼE̩sta li owñ eju."
EST,2,16,"Abe̩le̩ ma mʼE̩sta du wʼugbo onu Ahasurus ef unyi onu ochu e̩ke̩gwa, owñ chʼochu Tebe̩t, odo e̩kebie kʼi jʼo̩fe̩-wñ,"
EST,2,17,"onu fe̩do̩ E̩sta tʼabobule̩ le̩ du le, i la liʼu eju, i la mʼo̩la ñw u tʼamigbe̩le̩ ku ma ma mʼe̩ne̩ke̩le̩ n kibo̩ chaka le, abe̩le̩ i mʼike̩be̩ onu du dʼo oji oñ i dʼowñ chʼiye unyi koji Fashti,"
EST,2,18,"tak onu fʼo̩te̩ lile hi ñw amagboji-wñ kpai abuko̩lo̩-wñ chaka; owñ chʼoko̩te̩ E̩sta. Oñ i fʼuñmiʼka da te̩ ñw ojane̩ ojane̩-wñ, i la mʼe̩wñ ko chʼele alu kʼo̩wo̩ onu-wñ tu."
EST,2,19,"Tak e̩gba ku ma kʼamigbe̩le̩ ku ma ma mʼe̩ne̩ke̩le̩ n le̩ jeju onu keji, Mo̩rde̩kai gugu alaku onu."
EST,2,20,"E̩sta la je̩ ñw ma ma e̩ne̩ ki chʼefu-wñ kpai abo-wñ e̩gbale̩ ta n, alu ku Mo̩rde̩kai ñwañw u; todu E̩sta che e̩wñ ku Mo̩rde̩kai ñwañw u, alu kʼi che e̩gba kʼi dʼef o̩wo̩-wñ le̩."
EST,2,21,"Adiko le̩, abu ku Mo̩rde̩kai gugu alaku onu, amonoji onu meji, Bigtan kpai Te̩re̩sh kʼama jʼef abo ku ma de o̩na, we̩do̩ oñ ma che ku ma gwo̩nyʼonu Ahasurus."
EST,2,22,"Oñ o̩la le̩ muta tu Mo̩rde̩kai eti, owñ la dʼu ña E̩sta o̩ya onu le̩; oñ E̩sta mʼu du ka ñw onu ef odu Mo̩rde̩kai."
EST,2,23,"Tak e̩gba ku ma fʼili e̩wñ le̩ gwa, ku ma li ka kʼabe̩le̩ i de̩, ma kʼamameji le̩ lo̩ko̩li oj oli. Oñ ma dʼo̩la le̩ ko̩ rʼef o̩takada Iko E̩wñ eju onu le̩."
EST,3,1,"Ubi e̩wñ le̩ ge̩ onu Ahasurus mu Heman o̩ma Hamedata, e̩ne̩ Egag le̩, du nyo̩gba, oñ i mʼowñ du kwane̩, i hi uña ugugu-wñ tʼo̩gba ñw amagboji ku ma jʼugbo-wñ chaka."
EST,3,2,"Tak abuko̩lo̩ onu ku ma jʼef alaku onu chaka te̩kpe̩ ñw Heman, ma dojikane̩ ñw u; todu abu kʼonu ñwa ugbo-wñ le̩ de̩. Mo̩rde̩kai muda te̩kpe̩ n, i la dojikane̩ ñw u n."
EST,3,3,"Tak abuko̩lo̩ onu ku ma jʼef alaku le̩ ka ñw Mo̩rde̩kai kakini, E̩wñ chi kʼe̩ daba uko̩ kʼonu te̩ ta?"
EST,3,4,"Oñ i lewatu, abu ku ma ko̩la ñw u o̩jo̩ñwa o̩jo̩ñwa kʼi mala nyʼuma eti n, ma mudu ka ñw Heman, ku ma li abe̩k o̩la Mo̩rde̩kai adago abe̩k i adago n: todu e̩gbale̩ i ka ñwu ma kʼowñ chʼe̩ne̩Ju me̩."
EST,3,5,"Tak e̩gba ku Heman li ka ku Mo̩rde̩kai ma te̩kpe̩ n, kʼi ma la dojikane̩ ñw u n, e̩gbale̩ Heman che̩ko̩ ñw e̩do̩fulu."
EST,3,6,"Ama e̩de̩te̩-wñ je̩ ñw u do̩wo̩kado Morde̩kai kate n. Todu ama ka ñw u e̩ne̩ kʼabo Mo̩rde̩kai che e̩gbale̩ me̩; todule̩ Heman feju alu kʼi ale kʼi akpa amaJu ku ma jʼugbo du ojane̩ Ahasurus chaka, owñ chʼabo Mo̩rde̩kai le̩."
EST,3,7,"Ochu ejodudu, kʼi chʼochu Nisan, o̩do̩ e̩ke̩gweji kʼAhasurus jʼonu, ma fʼifa pur le̩ bo̩, owñ chʼanya ku ma ro̩, o̩gba Heman o̩jo̩ñwa o̩jo̩ñwa, kpai ochu ochu gbogbo wʼochu e̩ke̩gweji, owñ chʼochu Adar."
EST,3,8,"Taka Heman ka ñw onu Ahasurus kakini, Amone̩ʼka do̩mo̩ ku ma chʼe̩kpatuka jo̩ ugbo tʼugbo du ef amone̩-i ojane̩ ojane̩ o̩fe̩-we̩ du; o̩lo̩da-ma chʼojoji ñw o̩lo̩da amone̩ du, ma la de o̩lo̩da onu-i n: todule̩ i dukpe̩ kʼonu aje̩ kpai ama n."
EST,3,9,"Iche̩wñ ki rʼonu eju, je̩ ñw ma fʼo̩takadaʼka ko̩ ku ma ki kpa ma rinyo̩; u la akʼo̩ko̩ ajifa tale̩nt icham nyʼo̩gwo̩ko̩ me̩gwa nyʼef o̩wo̩ abo ku ma nʼo̩da uko̩lo̩ onu le̩ ku ma ache, ku ma ko nyʼef unyi o̩ko̩ onu."
EST,3,10,"Tak onu mʼelika-wñ wo̩ bʼo̩wo̩-wñ te̩, oñ i mʼu du ñw Heman, o̩ma Hamedata, e̩ne̩ Egag, kʼi akobʼamaJu le̩."
EST,3,11,"Tak onu ka ñwu Heman kakini, U mʼajifa le̩ ko ñw e̩ me̩, kpai amone̩ le̩ ge̩, kʼe̩ che ma alu ki nyo̩ we̩ eju."
EST,3,12,"Taku ma fʼamako̩takada onu le̩ do̩ wa o̩jo̩ e̩ke̩gwe̩ta ochu ejodudu, taku ma fʼo̩la ko̩ teju alu du ku Heman ñwa rʼamigo̩bina kpai amakomonu ku ma nʼo̩da ojane̩ ojane̩ du kpai amagboji amone̩ chaka, rʼojane̩ ojane̩ okoke du teju alu kʼo̩lubutu-wñ de̩, ma ko̩ rʼamone̩ ojoji ojoji chaka alu ichi e-ma; ma fʼu ko̩ ef odu onu Ahasurus, oñ ma nʼelika onu fʼu hiuko̩."
EST,3,13,"Oñ ma mʼo̩takada le̩ ko kpuche̩ lʼo̩wo̩ abo ku ma fule nyʼojane̩ ojane̩ onu le̩ chaka, ku ma fʼamaJu chaka chihi rinyo̩, ku ma kpa ma, ku ma je̩ ñwu ma lenyo̩ rʼane̩, tʼimo̩to̩, tʼogijo, tʼabimo̩to̩ egini, tʼabobule̩, o̩jo̩ okate, owñ chʼo̩jo̩ e̩ke̩gwe̩ta ochu e̩ke̩gweji, owñ chʼochu Adar, ku ma la mʼane̩-ma ko je̩."
EST,3,14,"E̩go̩ alu kʼolubutu le̩ de̩ ma mudute̩ kʼi chʼo̩da ojane̩ ojane̩ chaka, oñ ma mʼu du kpogo ugbo amone̩ du, ku ma ki fʼo̩la-ma mu jo̩ anede o̩jo̩ le̩."
EST,3,15,"Amonuche̩ onu le̩ fule rʼugbo du alu kʼonu ka. Ma laño̩ dʼo̩da le̩ ka dufu Shushan, unyi onu le̩. Tak onu kpai Heman kwoguguane̩ ku ma ñmʼomi; ama ibe abo̩ ewo Shushan dajugu nyʼomune̩."
EST,4,1,"Oñ e̩gba ku Mo̩rde̩kai fʼe̩wñ ku ma che le̩ chaka ma, Mo̩rde̩kai fʼe̩wñ o̩la-wñ fana, oñ i kʼe̩gbanukpo nyʼo̩la kpai elulu, i la ledufu nyʼalumeji ewo le̩, oñ i fʼaku anyanyi ro̩ taa;"
EST,4,2,"oñ i le gbogbo wʼo̩gba alaku onu, todu ma je̩ ñw e̩ne̩ du kʼi nyʼe̩gbanukpo gudu alaku onu n."
EST,4,3,"Oñ ojane̩ ojane̩ okoke du ugbo du kʼo̩la onu kpai o̩da-wñ wa, edaido̩ lile lewatʼef amaJu o̩mo̩ kpai alu eji kpʼaku ero̩ kpai inaku eda. Amone̩ wewe la kʼe̩gbanukpo nyʼo̩la adachi ef elulu."
EST,4,4,"Tak abimo̩to̩ E̩sta kpʼamonoji-wñ lewa ka ñw u, tak e̩do̩ o̩ya onu le̩ kpabie̩ tabale̩; oñ i mʼe̩wñ o̩la ko kpuche̩-ru Mo̩rde̩kai, ku ma mʼe̩gbanukpo le̩ gba bʼowñ o̩la te̩, i muda gba n."
EST,4,5,"Tak E̩sta kpʼone̩ ado̩ Hatak, onoji onuʼka, e̩ne̩ kʼi du ñw u kʼi dejutʼowñ, oñ i ñwa-ñw u kʼi nyʼugbo Mo̩rde̩kai kʼi ma e̩wñ ki chʼoji-wñ kpai e̩wñ ki chi kʼi ache."
EST,4,6,"Abe̩le̩ Hatak ledufu nyʼoju-kpologu ewo le̩ ugbo Mo̩rde̩kai, owñ chʼe-ki dʼugbo̩da alaku onu le̩,"
EST,4,7,"taku Mo̩rde̩kai mʼe̩wñ du ki chʼo du ka ñw u, kpai alʼonu kʼo̩ko̩ che kpa-kpa e-ku Heman ka kʼi ara ñw abo unyi o̩ko̩ onu todu amaJu le̩, kʼi fʼuma kpa rinyo̩."
EST,4,8,"I ño̩ dʼo̩takada e̩go̩ olubutu o̩da ku ma ko̩ le̩ ñw u, owñ chʼe-ku ma kpe̩ ñwu ma efu Shushan ku ma fʼuma kpa rinyo̩, kʼi dʼu ña E̩sta, kʼi laño̩ du ka jane̩ ñw u, kʼi ñwañw u kʼi nyʼejefu ugbo onu, kʼi gbo̩ko̩bʼo̩, kʼi biebi o̩gba-wñ tod amone̩-wñ."
EST,4,9,Taku Hatak lewa dʼo̩la Mo̩rde̩kai ka ñwu E̩sta.
EST,4,10,"Tak E̩sta ko̩la ñwu Hatak, oñ i dʼalu kʼi aje̩ru Mo̩rde̩kai ka ñw u kakini,"
EST,4,11,"Abuko̩lo̩ onu chaka, kpai amone̩ ojane̩ ojane̩ onu, chema ka kʼe̩ne̩ du abe̩k e̩ne̩ke̩le̩ abe̩k onobule̩ kʼi gudu wʼef anuku, ki ma chedo̩ ma dʼo̩ n, o̩da todu-wñ chʼokate, kʼama ki mʼu du kpa, chai abo kʼonu adʼokute̩ o̩jamalia nadala ñwu ma kʼe̩ne̩ le̩ ki deju. Onu la do̩ mi kʼu wʼejefu ugbo-wñ o̩jo̩ ogue̩gwa-i n."
EST,4,12,Taku ma dʼo̩la E̩sta ka ñwu Mo̩rde̩kai.
EST,4,13,"Taku Mo̩rde̩kai ka ñwu ma ku ma mʼohi du dabi wa ñw E̩sta, kakini, E̩ ki kpibe ef e̩do̩-we̩ ka kʼuwe̩ afu tane̩ ef unyi onu le̩ tʼamaJu ki bo̩ le n."
EST,4,14,"Todu iche̩wñ kʼuwe̩ chechi himm iko-i, mak e̩gbale̩ uñmi kpai ujadu akwane̩ ñw amaJu kwʼugbo omune̩, ama uwe̩ kpai abo unyi ata-we̩ alenyo̩; e̩ne̩ ma, ikani i chʼutodu e-le̩ oñ uwe̩ wʼugbo o̩fe̩ le̩ todu iko ki dʼabe̩i?"
EST,4,15,"Tak E̩sta ka ñwu ma ku ma dabi dʼohi wa ñwu Mo̩rde̩kai kakini,"
EST,4,16,"Lo, kʼe̩ fʼamaju chaka ku ma jo̩ Shushan do̩ jeju, ku me̩ fʼalu ji todu mi, me̩ ki la je̩ e̩wñ n, me̩ ki la ñmo̩ n gbogbo o̩jo̩ me̩ta, tʼodu tʼo̩ro̩ka. Omi onugo kpai abimo̩to̩-mi añʼajialu abe̩le̩ ge̩. Abe̩le̩ taku nanyʼejefu ugbo onu, alu kʼo̩da ma je̩ n le̩; iche̩wñ kʼoji-mi lenyo̩, mak u lenyo̩ ke."
EST,4,17,"Abe̩le̩ Mo̩rde̩kai le owñ, oñ i che teju alu du kʼE̩sta ñwa ñw u."
EST,5,1,"Oñ i lewatʼo̩jo̩ e̩ke̩ta-wñ, kʼE̩sta fʼo̩la onu-wñ mu, oñ i kwodago anuku unyi onu, e-ki me̩rʼunyi onu. Onu la gugu oj ede-wñ, ef unyi ugugu onu-wñ, ame̩rʼugbo ku ma gudu wʼef unyi le̩."
EST,5,2,"Tak abe̩le̩, e̩gba kʼonu fʼE̩sta, o̩ya onu li, kʼi dago anuku le̩, onu li owñ eju; tak onu fʼokute̩ o̩jamalia kʼi dʼef o̩wo̩-wñ nadala ñw u. Abe̩le̩ E̩sta te̩me̩rʼu, oñ i do̩wo̩kadʼoji okute̩ le̩."
EST,5,3,"Tak onu ka ñw u kakini, E̩wñ dʼuwe̩ e̩do̩ E̩sta, o̩ya onu? E̩wñ e̩ tene? Ma adu ñw e̩, i chaka chʼukpe̩-reji ojane̩-i."
EST,5,4,"Tak E̩sta kakini, Iche̩wñ ki chenyo̩ onu eju, onu kpai Heman ki wʼoko̩te̩ kʼomi ñwo̩che ñw u eñini-i."
EST,5,5,"Tak onu kakini, Je̩ ñwu Heman hio̩-wane̩ todu ki dʼalu kʼE̩sta ka-i. Abe̩le̩ onu kpai Heman lewa oko̩te̩ kʼE̩sta ñwo̩che te̩."
EST,5,6,"Tak onu ka ñw E̩sta ugbo oko̩te̩ le̩, kakini, E̩wñ chʼebi kʼe̩ bi ta? taku ma ad u ñw e̩; e̩wñ e̩ tene? I chaka chʼukpe̩reji ojane̩-i ma ache ñw e̩."
EST,5,7,"Tak E̩sta mʼohi du ñw u kakini, Ebi kʼu nabi, kpai e̩wñ kʼu natene de̩ kakini,"
EST,5,8,"Iche̩wñ kʼonu li mi eju, kʼi la nyo̩ onu eju kʼi dʼebi kʼu nabi ñwu mi, kʼi laño̩ chʼe̩wñ kʼu natene, je̩ ñw onu kpai Heman wʼoko̩te̩ kʼu nañwo̩che todu ma; o̩na tak u nache alu kʼonu ka-i."
EST,5,9,"Taku Heman ledufu o̩jo̩ le̩ kpai uyo̩, e̩do̩-wñ la bo̩. Ama e̩gba ku Heman fu Mo̩rde̩kai li alaku onu, kʼi ma kwane̩ n, kʼi ma la gʼo̩la tod uwñ n, e̩do̩fulu Mo̩rde̩kai che̩ko̩ ef uwñ."
EST,5,10,"I chaka dʼabe̩le̩ Heman m ʼo̩la-wñ ne̩, oñ i le tʼunyi. Tak i kpuche̩ nakʼame̩nufe̩do̩-wñ kpai Ze̩re̩sh o̩ya-wñ wa."
EST,5,11,"Taku Heman da nʼo̩la ojima anana-wñ aka ñwu ma, kpai uwewe amo̩ma-wñ kpai e̩wñ du e-kʼonu dʼowñ nyo̩gba ef uwñ, kpai alu kʼi dʼowñ tʼo̩gba ñw amagboji kpai abuko̩lo̩ onu."
EST,5,12,"Heman ño̩ ka kakini, Ochochi E̩sta o̩ya onu le̩ je̩ ñw e̩ne̩ du gudu wʼugbo okote̩ kʼi ñwo̩che te̩ kpai onu n, chai omi kate; i ño̩ do̩ mi kʼu wa o̩na manyʼonu ge̩."
EST,5,13,"E̩wñ-i du muda wʼumi eju, gbogbo abu kʼu nali ka ku Mo̩rde̩kai, e̩ne̩ Ju le̩, gugu alaku unyi onu n."
EST,5,14,"Taku Ze̩re̩sh, o̩ya-wñ, kpai ame̩nufe̩do̩-wñ chaka ka ñw u kakini, Je̩ ñwu ma dʼoli gwanyane̩ kʼo̩gba-wñ ki chʼohiba ooje, tak e̩ ko̩la ñw onu odudu kʼama ki du Mo̩rde̩kai kpa oku; tak e̩ lebʼonu nyʼoko̩te̩ le̩ kpai uyo̩. Oñ e-le̩ nyo̩ Heman eju; oñ i je̩ ñwu ma dʼoli le̩ gwanyane̩."
EST,6,1,"Odu o̩jo̩ le̩ eju onu gbe̩, oñ i ñwa-ñwu ma ku ma dʼo̩takada ku ma ko̩ o̩la e̩wñ du ki che iko iko akwoubi nyu wa. Taku ma fʼo̩kalatu-wñ che eju onu."
EST,6,2,"Oñ ma li abu ki che̩ko̩lubutu o̩mo̩ kakini, Mo̩rde̩kai mu Bigtana kpai Te̩re̩sh ofe tu. Ama chʼabo meji ku ma jʼef amonoji onu ku ma jʼef abo ku ma de alugbo̩na, ku ma la tene uña ku ma gwo̩nyʼonu Ahasurus o̩gbo̩gba le."
EST,6,3,"Tak onu kakmi. Ojima kpai ubumo̩ e̩wñ ma du ñwu Mo̩rde̩kai tod e̩wñ kʼi che-i taa? Tak abuko̩lo̩ onu ku ma che e̩wñ ñw u le̩ kakini, Ma che e̩wñ du ñw u n."
EST,6,4,"Tak onu kakini, E̩ne̩ dʼanuku o̩mo̩? E̩gbale̩ Heman lewa ef ologbo unyi onu kʼi ko̩la ñw onu ku ma du Mo̩rde̩kai kpa oku kʼi ñwo̩che tod uwñ me̩."
EST,6,5,"Tak abuko̩lo̩ onu ka ñw u kakini. Go, Heman dago ologbo o̩mo̩. Tak onu kakini, Je̩ ñw u muguduwa."
EST,6,6,"Abe̩le̩ Heman muguduwa. Tak onu ka ñw u kakini, E̩wñ ma ache ñw e̩ne̩ kʼonu ayo̩ ñw u kʼi adʼojima ñw u ta? Oñ Heman ka ef e̩do̩-wñ kakini, E̩ne̩ oñ onu ayo̩ ñw u kʼi adʼojima ñw u tʼumi le?"
EST,6,7,"Taku Heman ka ñw onu kakini, Todu e̩ne̩ kʼonu ayo̩ ñw u kʼi adʼojima ñw u"
EST,6,8,"je̩ ñwu ma kʼotogbo onu kʼi te̩tanyi wa, kpai anya kʼonu atanʼo le̩, kʼo̩ke̩be̩ onu ki dʼoji-wñ;"
EST,6,9,"tak ama ki kʼe̩wñ o̩la le̩ kpai anya le̩ nyʼagboji onu ku ma dʼojima ñw u tʼuma le o̩wo̩, taku ma ako nyʼe̩ne̩ kʼonu ayo̩ ñw u kʼi adʼojima ñw u le̩, kʼe̩ je̩ ñw u tanʼanya le̩ alule̩ ojukpologu ewo-i, kʼe̩ je̩ ñwu ma takoya tʼo̩gba-wñ kakini, Abu ku ma che ñw e̩ne̩ kʼonu ayo̩ ñw u kʼi adʼojima ñw u le̩ de̩."
EST,6,10,"Tak onu ka ñwu Heman kakini, Hio̩wane̩, mʼe̩wñ o̩la le̩ kpai anya ko, alu kʼe̩ ka le̩, kʼe̩ fʼabe̩le̩ che ñwu Mo̩rde̩kai e̩ne̩Ju kʼi gugu alaku onu le̩. E̩ ki je̩ ñw e-du kʼe̩ ka le̩ ki chi n."
EST,6,11,"Taku Heman mʼe̩wñ o̩la le̩ kpai anya ko, oñ i kʼe̩wñ o̩la le̩ nyu Mo̩rde̩kai o̩la, oñ i je̩ ñw u tanʼanya le̩ alule̩ ojukpo-lo̩gu ef ewo le̩, i la natakoya o̩gba-wñ kakini, Abu ku ma che ñw e̩ne̩ kʼonu ayo̩ ñw u kʼi adʼojima ñw u le̩ de̩."
EST,6,12,"Taku Mo̩rde̩kai mudabiwʼala-ku onu ge̩. Heman muda hio̩wane̩ le tʼunyi-wñ. I nadaido̩, e̩wñ la bʼoji-wñ ma."
EST,6,13,"Taku Heman fʼe̩wñ du ki ke̩re̩bʼo̩ choli ñwu Ze̩re̩sh o̩ya-wñ kpai ame̩nufe̩do̩-wñ le̩ chaka. Tak ame̩no̩fili-wñ kpai Ze̩re̩sh, o̩ya-wñ, ka ñw u kakini, Iche̩wñ ku Mo̩rde̩kai e-kʼuwe̩ chane̩ echʼo̩wo̩ wane̩ o̩gba-wñ le̩ chʼugbe̩ amaJu mak uwe̩ la adʼu n, e̩ la awane̩ o̩gba-wñ chuu."
EST,6,14,"Oñ abu ku ma jʼo̩mo̩ acholuka kpʼowñ, amonoji onu lewa, oñ ma naju edu Heman nyʼoko̩te̩ kʼE̩sta ñwo̩che le̩."
EST,7,1,Abe̩le̩ onu kpai Heman lewa o̩ko̩te̩ kpai E̩sta o̩ya onu.
EST,7,2,"Tak onu ño̩ ka ñw E̩sta o̩jo̩ ekeji-wñ ugbo oko̩te̩ achiwebe̩te̩ma le̩, kakini, E̩wñ chʼebi kʼe̩ bi, o̩ya-mi, E̩sta? Ma la adʼu ñw e̩. E̩wñ e̩ tene? I chaka chʼukpe̩re̩ji ojane̩-mi, ma ache ñw e̩."
EST,7,3,"Tak E̩sta o̩ya onu dohi kakini, Iche̩wñ kʼe̩ li mi eju, O onu, kʼi la nyo̩ onu eju, i ki je̩ ñwu ma tʼoji-mi no̩ ñwu mi, ebi kʼu nabi-i; kpai oji abo-mi naño̩ tene ge̩."
EST,7,4,"Todu ma mʼuwa ko ta me̩, tʼomi, tʼabo-mi, ku ma kpa wa bie̩, ku ma fʼuwa kpa rinyo̩, kʼa lenyo̩. I la che̩wñ ku ma ma mʼuwa ko ta kʼa mud adu aboke̩le̩ kpai abobule̩, omi ma chechi; ama e̩ne̩ ki akobʼuwa le̩ la neke dʼakoji ofu ki ma bʼonu-i ñw u n."
EST,7,5,"Tak onu Ahasurus ko̩la ñw E̩sta, o̩ya onu, kakini, E̩ne̩ de̩? ugbo e̩ne̩ le̩ de̩? e̩ne̩ ajʼ ibenu abe̩i?"
EST,7,6,"Tak E̩sta kakini, E̩ne̩ ki ache wa o̩pe̩cha kpai e̩nebi ache! Owñ che Heman e̩nebie̩ne̩-i! Tak ailo fu Heman mu eju onu kpai eju o̩ya-wñ le̩."
EST,7,7,"Tak onu kwane̩ ke̩do̩fulu kwʼugbo oko̩te̩ achiwebe̩te̩ma le̩ anyʼef uche̩ o̩la unyi onu; taku Heman kwane̩ dago kʼi bi oji-wñ ugbo E̩sta, o̩ya onu, todu i li ka kʼonu fʼe̩bie̩ne̩ ñwa nyʼowñ me̩."
EST,7,8,"Tak onu dabi kwʼef uche̩ o̩la unyi onu wʼoko̩te̩ achiwebe̩te̩ma le̩, oñ Heman fiane̩ tʼoj ate̩ ugbo kʼE̩sta gugu; tak onu kakini, I ñ amʼo̩ya onu uja eju-mi, ef unyi-mi-i ge̩? Abu kʼo̩la le̩ kwʼef alu onu dufu ma dʼe̩wñ bʼeju Heman ma."
EST,7,9,"Taku Harbo-na, onojiʼka ki dʼo̩gba onu kakini, Go ge̩, oli kʼo̩gba-wñ chʼohiba ooje e-ku Heman che todu Mo̩rde̩kai kʼi ko̩la e̩nyo̩ ñw onu le̩, dago unyi Heman o̩mo̩. Tak onu kakini, Mʼowñ du lo̩ oji-wñ."
EST,7,10,Abe̩le̩ ma mu Heman du lo̩ oj oku kʼi ñwo̩che te̩ todu Mo̩rde̩kai. Tak e̩do̩fulu onu nyi.
EST,8,1,"O̩jo̩ le̩ onu Ahasurus mʼunyi Heman, e̩ne̩ ki ako̩bʼamaJu le̩ ko ñw E̩sta o̩ya onu. Taki Mo̩rde̩kai lewa o̩gba onu, todu E̩sta mʼalu kʼagbagba-ma de̩ duka me̩;"
EST,8,2,"tak onu mʼelika o̩wo̩-wñ gwo̩, owñ chʼe-kʼi gba bʼo̩wo̩ Heman te̩ oñ i mʼu du ñwu Mo̩rde̩kai. Tak E̩sta mʼo̩da unyi Heman le̩ du ñwu Mo̩rde̩kai."
EST,8,3,"Tak E̩sta ño̩ lewa bane̩ma ako̩la o̩gba onu ge̩, oñ i nʼomi aku agbo̩ko̩bʼo̩ kʼi fʼe̩bie̩ne̩ ku Heman e̩ne̩ Egag le̩ che kpachi, kpai eñwa kʼi ñwa nyʼamaJu le̩."
EST,8,4,"Tak onu fʼokute̩ o̩jamalia-wñ nadala ñw E̩sta, abe̩le̩ E̩sta kwane̩ oñ i kwodago o̩gba onu."
EST,8,5,"Tak i kakini, Iche̩wñ ki rʼonu e̩do̩, kʼonu la li mi eju, kʼe̩wñ le̩ la chʼo̩kpakpa eju onu, kʼomi la nyo̩ owñ eju, je̩ ñwu ma kʼo̩takada ku ma dʼo̩takada ku Heman o̩ma Hamedata, e̩ne̩ Egag le̩, ñwʼibe e-wñ nyʼu le̩ dabiwa, owñ chʼe-kʼi ko̩ kʼi fʼamaJu chaka ku ma jʼojane̩ ojane̩ onu chile̩che̩ le̩."
EST,8,6,Todu abʼu nale kʼu na-je̩do̩ ugbo e̩wñ e̩bie̩ne̩ ki awa abʼabo-mi ma-i? Ab u nale kʼu naje̩do̩ ku ma fʼamefu-mi chile̩che̩ rinyo̩?
EST,8,7,"Tak onu Ahasurus ka ñw E̩sta, o̩ya onu kpai Mo̩rde̩kai e̩ne̩Ju le̩ kakini, Go, u mʼunyi Heman ko ñwu E̩sta me̩, ma la mʼowñ onugo du lo̩ oj oku le̩, todabu kʼi nʼo̩wo̩ dala akobʼamaJu."
EST,8,8,"Ame̩ onugo ki fʼo̩takada ko̩ tod amaJu ef odu onu alu ki nyʼume̩ eju, ku me̩ nʼelika onu fʼu hiuko̩; todu orubutu ku ma ko ef odu onu kʼama la nʼelika onu fʼu hiuko̩ e̩ne̩ du neke rida n."
EST,8,9,"Taku ma fʼamako̩takada onu do̩ wa iko le̩, owñ chʼochu e̩ke̩ta, ki ko̩ Sifan, o̩jo̩ ogu nyoke me̩ta-wñ; oñ ma fʼu ko̩ rʼe̩ne̩ du teju alu ku Mo̩rde̩kai ñwa ñw amaJu kpai amakomomu kpai amigobina kpai amagboji ojane̩ ojane̩, ku ma jo̩ akwʼIndia gbogbo wʼItiopia, owñ chʼojane̩ ojane̩ o̩gbo̩ me̩fa nyoke mebie, rʼojane̩ ojane̩ okoke alu kʼolubutu-wñ de̩, kpai amone̩ du alu kʼichi ichi-ma de̩, kpai amaJu alu kʼolubutu-ma de̩ kpai alu kʼichi-ma de̩ ge̩."
EST,8,10,"Oñ i fʼu ko̩ ef odu onu Ahasurus, tak i nʼelika onu fʼu hiuko̩, i la mʼu ko kpuche̩ lʼo̩wo̩ abo ku ma nʼanya, ku ma tanʼame̩la ki afule o̩me̩me̩le̩, ku ma ne̩ ache uko̩lo̩ onu, e-kʼo̩ko anya onu kpʼiye-ma."
EST,8,11,"Ef o̩takada le̩ onu dʼo̩da ñw amaJu ku ma jʼewo ewo chaka ku ma kʼo̩la-ma jeju wʼugbo kate, ku ma jadu oji-ma, ku ma kpʼe̩wñ bie̩, ku ma kpʼone̩, ku ma la che kʼukpahiu amone̩ kpai e-ojane̩ ki akobʼuma, tʼamo̩ma egini, tʼabobule̩-ma, kʼabo le̩ ki lenyo̩ bʼane̩ te̩, ku ma mʼane̩-ma ko je̩."
EST,8,12,"I bʼo̩jo̩ kate ñwu ma ojane̩ ojane̩ onu Ahasurus chaka, owñ chʼo̩jo̩ e̩ke̩gwe̩ta ochu e̩ke̩gweji, ki chʼochu Adar."
EST,8,13,"Todu kʼo̩la le̩ ki kpatuka rʼojane̩ okoke du, ma kʼo̩takada alu kʼolubutu le̩ de̩ kpe̩rʼamone̩ du, kʼi dʼo̩da ñw amaJu ku ma ño̩ fʼo̩la-ma mu jo̩ anede o̩jo̩ le̩, ku ma fʼache̩ o̩la-ma na ugbo ame̩nebi-ma."
EST,8,14,"Abe̩le̩ abo ku ma tanʼanya ki afule ku ma dʼu chʼuko̩lo̩ onu le̩ ledufu; o̩da kʼonu dute̩ le̩ nʼuma aju i la kʼuma e̩che̩; ma dʼo̩la le̩ dufu efu Shushan, unyi onu."
EST,8,15,"Taku Mo̩rde̩kai kwʼo̩gba onu ledufu, otogbo onu odufa kpai efufu dʼo̩la-wñ, ike̩be̩ o̩jamalia lile dʼoji-wñ, kpai afe̩ line̩n ku ma hi reju kpai odufa ekpikpa. Oñ abewo Shushan kwocho̩ga, ma la ayo̩."
EST,8,16,Tak amaJu fʼugane̩ kpai e̩do̩ e̩bo̩ kpai uyo̩ kpai oji-ma ne̩.
EST,8,17,"Oñ ojane̩ ojane̩ du kpai ewo du ugbo du kʼeñwa kʼonu ñwa kpai o̩la-wñ le̩ lewa te̩, amaJu nʼe̩do̩ e̩bo̩ kpai uyo̩ kpai uje̩wñ uyo̩ kpai o̩jo̩ e̩nyo̩. Tak amone̩ wewe kwef abane̩ le̩ murida tef amaJu, todu ailo amaJu kwobʼuma ma."
EST,9,1,"Oñ ochu e̩ke̩gweji, owñ chʼochu Adar, o̩jo̩ e̩ke̩gwe̩ta ochu le̩, e̩gba kʼo̩da kʼonu ñwa kpai o̩la kʼi dute̩ me̩ru eche, o̩jo̩ kʼame̩nebi amaJu kibeno ka kʼama anʼo̩da-ma, (o̩la le̩ muda murida ojoji, oñ amaJu nʼo̩da abo ku ma chulaka ma,)"
EST,9,2,"tak amaJu kʼo̩la-ma jeju jo̩ ewo ewo-ma ugbo du ojane̩ ojane̩ onu Ahasurus chaka, ku ma gwo̩nyʼabo ku ma tene eche ma e̩bie̩ne̩. E̩ne̩ du la bʼuma jo̩ n, todu ailo-ma kwobʼamone̩ du ma."
EST,9,3,"Oñ amagboji ojane̩ ojane̩ chaka, kpai amakomonu kpai amigobina kpai abo ku ma chʼuko̩lo̩ onu, bʼamaʼJu che, todabu kʼailo Morde̩kai bʼumama."
EST,9,4,"Todu Mo̩rde̩kai chʼe̩ne̩lile ef unyi onu, uwohi-wñ le̩ dufu tʼojane̩ ojane̩ chaka; todu e̩ne̩ ku ma do̩ ko̩ Mo̩rde̩kai le̩ nanana alo waa."
EST,9,5,Oñ amaju nʼo̩kwo̩chageli chaka kpai one̩ ekpa kpai echile̩che̩ gwʼame̩nebi-ma chaka dajane̩; oñ ma che abo ku ma chulaka ma e̩wñ du ki dʼuma e̩do̩.
EST,9,6,"Efu Shushan, unyi onu le̩, amaJu fʼone̩ oli me̩gwa kpa, ma fʼuma chile̩che̩,"
EST,9,7,manyu Parshandata kpai Dalfon kpai Aspata
EST,9,8,kpai Porata kpai Adalia kpai Aridata
EST,9,9,kpai Parmashta kpai Arisai kpai Aridai kpai Faizata.
EST,9,10,"Ma fʼamo̩ma e̩ne̩ke̩le̩ Heman o̩ma Hamedata, e̩ne̩ ki kobʼamaʼJu le̩ me̩gwa kpa; ma muda do̩wo̩-kadʼane̩-ma n."
EST,9,11,O̩jo̩ le̩ ma ño̩ mʼaluka one̩ ku ma kpa efu Shushan unyi onu du ka ñw onu.
EST,9,12,"Tak onu ka ñw E̩sta o̩ya-wñ kakini, AmaJu fʼaboke̩le̩ oli me̩gwa kpa efu Shushan unyi onu-i, manyʼamo̩ma Heman me̩gwa le̩. Abu e-kʼuma che ojane̩ ojane̩ onu ki bo̩ ade̩? E̩wñ chʼebi kʼe̩ ñʼabi ge̩? Ma la adʼu ñw e̩. E̩wñ chʼe-kʼe̩ ñʼatene manyʼu ge̩? Ma la ache."
EST,9,13,"Tak E̩sta kakini, Iche̩wñ ki rʼonu e̩do̩, e̩ je̩ ñwu ma dʼo̩da ñw amaJu ku ma jo̩ Shushan ku ma ño̩ che alu kʼo̩da e-eñini de̩ o̩na ge̩. Kʼe̩ laño̩ je̩ ñw ma kʼamo̩ma Heman me̩gwa lo̩ko̩li oku le̩."
EST,9,14,"Tak onu ñwañwu ma ku ma fʼabe̩le̩ che, ma ño̩ dʼo̩da le̩ wʼane̩ Shushan; oñ ma kʼamo̩ma Heman me̩gwa le̩ lo̩ko̩li."
EST,9,15,"Tak amaJu ku ma jo̩ Shushan ño̩ kʼo̩la-ma jeju o̩jo̩ e̩ke̩gwe̩le̩ ochu Adar ge̩, oñ ma fʼaboke̩le̩ oli me̩fa kpa Shushan; ma muda do̩wo̩kadʼane̩-ma n."
EST,9,16,"Oñ amaJu ki bo̩ ku ma jʼojane̩ ojane̩ onu le̩kʼo̩la-ma jeju ku ma jadu ojima, taku ma nʼuñmi ugbo ame̩ne̩bi-ma, ma la kpʼone̩ icham nyʼo̩gwo̩ko̩ u-gbo e̩te̩gwa nyoke me̩lu kwef abo ku ma chʼulaka-ma; ma muda do̩wo̩kadʼane̩-ma n."
EST,9,17,"O̩jo̩ e̩ke̩gwe̩ta ochu Adar ma che-i; taku ma kwoñmi o̩jo̩ e̩ke̩gwe̩le̩-wñ, oñ ma dʼu chʼojo uje̩wñ eje̩ kpai e̩do̩ e̩bo̩."
EST,9,18,"Ama amaju ku ma jo̩ Shushan kʼo̩la-ma jeju o̩jo̩ e̩ke̩gwe̩ta-wñ kpai o̩jo̩ e̩ke̩gwe̩le̩-wñ; tak o̩jo̩ e̩ke̩gwe̩-lu ochu le̩ ma ñmi, oñ ma mʼu du chʼo̩jo̩ uje̩wñ eje̩ kpai e̩do̩ e̩bo̩."
EST,9,19,"Todule̩ amaJu adogbe adogbe ku ma dodo ewo ewo ki ma nʼaku n, adʼo̩jo̩ e̩ke̩gwe̩le̩ ochu Adar chʼo̩jo̩ e̩do̩ e̩bo̩ kpai uje̩wñ eje̩, kpai o̩jo̩ e̩nyo̩ ku ma kʼe̩wñ kpuche̩ rʼo̩la-ma."
EST,9,20,"Taku Mo̩rde̩kai fʼe̩wñ le̩ ko̩ rʼef o̩takada, oñ i mʼo̩takada le̩ ko kpuche̩ rʼamaJu chaka ku ma jʼojane̩ ojane̩ onu Ahasurus tʼabo ku ma me̩ru tʼabo ku ma jʼo̩najiji,"
EST,9,21,"kʼi dʼu dago ñwu ma ku ma fʼo̩jo̩ e̩ke̩gwe̩le̩ ochu Adar de, kpai o̩jo̩ e̩ke̩gwe̩lu-wñ ge̩, o̩do̩ o̩do̩,"
EST,9,22,"abu kʼi chʼo̩jo̩ kʼamaJu ñmi ñw ame̩nebi-ma, kpai ochu ku ma rida ñwu ma kwef e̩do̩dudu tef e̩do̩ e̩bo̩, kpai akwo edaido̩ tef o̩jo̩ e̩nyo̩; kʼama ki che kʼo̩jo̩ meji le̩ ki chʼo̩jo̩ uje̩wñ eje̩ kpai e-e̩do̩ e̩bo̩ kpai o̩jo̩ ku ma kʼe̩wñ kpuche̩ rʼo̩la-ma, kʼama ki chʼame̩nale ele."
EST,9,23,"Tak amaJu mʼu gba ku ma che alu ku ma chane̩ eche le̩, kpai alu ki Mo̩rde̩kai kʼo̩lubutu ñwu ma."
EST,9,24,"Todabu ku Heman o̩ma Hamedata, e̩ne̩ Egag, kʼi akobʼamaJu chaka, ñwa nyʼamaJu kʼi fʼuma kpabie̩ rinyo̩, kʼi laño̩ fu pur le̩ ro̩, owñ chʼifa-wñ kʼi abo̩, kʼi fʼuma lie̩, kʼi laño̩ fʼuma kpabie̩ rinyo̩;"
EST,9,25,"ama e̩gba kʼo̩la le̩ lewʼo̩gba onu, i fuñwa ñwu ma lef o̩takada kʼe̩wñ bie̩ne̩ kʼi ñwa nyʼamaJu le̩ ki mudabi abʼoji-wñ onugo ma, ku ma ño̩ mʼowñ kpai amo̩ma-wñ ko kpa oku."
EST,9,26,"Todule̩ ma fʼodu o̩jo̩ meji le̩ do̩ ko̩ Purim, alu kʼodu pur de̩. Todule̩, tod o̩la ki dʼef o̩takada-i du, kpai e̩wñ du ku ma li ugbo e̩wñ-i, kpai e̩wñ ki wʼugbo ma le̩,"
EST,9,27,"amaju mudu dago, ma mugba nʼo̩la-ma kpʼamugbe̩-ma kpʼabo du ku ma kʼo̩la-ma dama kpʼama oji, todu ki we enʼuda, kʼama ki de o̩jo̩ meji le̩ alu kʼolubutu-wñ de̩, alu kʼiko-wñ ku ma date̩ de̩ o̩do̩ o̩do̩,"
EST,9,28,"kʼama ki rewa iko le̩ ku ma ki fʼu de gbogbo nyʼo̩hio̩gu-ma, o̩lo̩pu o̩lo̩pu du, ojane̩ du, kpai ewo du, kʼo̩jo̩ Purim ki de̩ ki we̩ ekpachi ef amaJu, kʼure-wa-wñ ki we enʼuda ef amugbe̩-ma ge̩."
EST,9,29,"Tak E̩sta, o̩ya onu, kʼi chʼo̩ma Abihail, kpai Mo̩rde̩kai e̩ne̩Ju le̩, fʼo̩la ko̩ nyʼo̩takada kpaka adʼo̩la o̩takada Purim ekeji le̩ lonyane̩."
EST,9,30,"Abe̩le̩ i mʼo̩takada ko kpuche̩ rʼamaju chaka, ojane̩ ojane̩ onu Ahasurus o̩gbo̩ me̩fa nyoke mebie le̩, o̩la-wñ chʼure̩do̩ kpai e-ochochi,"
EST,9,31,"ku ma ki fʼo̩jo̩ Purim le̩ lonyane̩ iko iko-wñ ki chʼe̩date̩ alu ku Mo̩rde̩kai e̩ne̩Ju le̩ kpai E̩sta, o̩ya onu, du dago ñwu ma kpai alu ku ma du dago ñw o̩la-ma kpai todu amugbe̩-ma ge̩, ugbo o̩la alueji kpai aku ku ma ro̩ le̩."
EST,9,32,Oñ o̩la kʼE̩sta ka le̩ fʼe̩wñ Purim le̩ lonyane̩; taku ma fʼu ko̩ rʼef ibuku.
EST,10,1,Oñ onu Ahasurus fʼe̩wñ ire̩ bu ñw abo ile̩ kpai abo oj e̩da e̩da ohimini.
EST,10,2,"Oñ e̩wñ kʼukpahiu-wñ che chaka, kpai ugbiti-wñ kpai o̩la unana Mo̩rde̩kai chaka, owñ chʼe-kʼonu dʼu nyʼo̩gba le̩, ama fʼe-le̩ ko̩ rʼef ibuku e̩wñ iko iko amonu Me̩dia kpai Pe̩rsia le̩ n?"
EST,10,3,"Todu Mo̩rde̩kai, e̩ne̩Ju le̩, kpalu nʼonu Ahasurus, i laño̩ chʼe̩ne̩-lile ef amaJu, oñ o̩wo̩ amo̩maye-wñ jʼo̩la-wñ, i tene e̩nyo̩ abo-wñ, i ño̩ nʼo̩la ure̩do̩ aka ñw amugbe̩-wñ chaka."
JOB,1,1,"E̩ne̩ʼka dʼane̩ Uz ku ma dʼodu-wñ ko̩ Job. E̩ne̩ le̩ mufu, i la chʼe̩no̩kpakpa, e̩ne̩ ki arailo O̩jo̩ i che, kʼi la dʼubi gbʼe̩wñ e̩bie̩ne̩."
JOB,1,2,"Ma la fʼamo̩ma e̩ne̩ke̩le̩ mebie bi ñw u, kpʼamo̩ma onobule̩ me̩ta."
JOB,1,3,"Ame̩wñukpa-wñ ño̩ che ame̩wño̩re̩ egini icham nyʼo̩gwo̩ko̩ ugbo mebie, aminyakulumi-wñ la chʼicham nyʼo̩gwo̩ko̩ ugbo me̩ta, amoku-no̩ ejima ejima ku ma ne̩ lʼuche̩ chʼoli me̩gwa, ole o̩ke̩ke̩te̩ la chʼoli me̩gwa, amikono-wñ ño̩, wewe tabale; tod abe̩le̩ e̩ne̩-i chʼe̩ne̩ lile tʼamo̩ma olodudu le chaka."
JOB,1,4,Oñ amo̩ma-wñ e̩ne̩ke̩le̩ nahi uje̩wñ uyo̩ unyi e̩ne̩ne̩ne̩ne̩ o̩jo̩ e-wñ. Taku ma fʼuche̩ kpe̩ adʼamo̩maye-ma onobule̩ wa ku ma je̩ ku ma ñmo̩ kpʼama.
JOB,1,5,"Abe̩le̩ e̩gbakʼo̩jo̩ uje̩wñ-ma le̩ lewa de, Job fʼuche̩ kpe̩ afʼuma o̩la gwo rinyo̩. Tak i takpa kwane̩ odudu oñ i kʼe̩wñ iche̩bo̩ e̩gujo wa che alu kʼuwewe-ma de̩; todu Job kakini, Ikani amo̩ma-mi dʼO̩jo̩ re, ku ma fʼakpabie̩ O̩jo̩ che ef e̩do̩-ma. Abe̩le̩ Job nache o̩ko̩kolo."
JOB,1,6,"Oñ i lewatu o̩jo̩ kʼamo̩ma O̩jo̩ lewa jʼo̩gba Jihofa, E̩nebi le̩ ño̩ wʼefu-ma."
JOB,1,7,"Taku Jihofa ka ñw E̩nebi le̩ kakini, Ugbo e̩ kwo wa? Tak E̩nebi le̩ dohi ñwu Jihofa kakini, U kwo ale tʼemi tʼano̩mo̩ ile̩, kpʼalelo lewa efu-wñ."
JOB,1,8,"Taku Jihofa ka ñw E̩nebi le̩ kakini, Uwe̩ fʼibe adu-mi Job lo me̩? Todu i nʼe̩ne̩ du kʼi dab owñ ile̩ n; i nʼuchalu n, e̩no̩kpakpa i che, one̩ ki arailo O̩jo̩ kʼi la mubidagbʼe̩wñ e̩bie̩ne̩ i che."
JOB,1,9,"Tak E̩nebi le̩ dohi ñwu Jihofa kakini, Job arailo O̩jo̩ ofofo?"
JOB,1,10,"I chʼo̩gba e̩ bu nyʼu n, kpʼunyi-wñ, kpʼe̩wñ kʼi ne̩ daka n? Uwe̩ mʼe̩nyo̩ du ñwuko̩lo̩kʼo̩wo̩-wñ ache; ame̩wñukpa-wñ la nʼawo tabale oj ane̩ le̩."
JOB,1,11,"Uwe̩ muda dʼo̩wo̩-we̩ dufu, kʼe̩ dʼu kado e̩wñ du kʼi ne̩ tak i araire̩ we̩ eju-we̩ kpakpa."
JOB,1,12,"Taku Jihofa ka ñw E̩nebi le̩ kakini, Go, e̩wñ du kʼi ne̩ jʼef o̩wo̩-we̩; chai owñ onugo oñ e̩ ma dʼo̩wo̩ akado n. Abe̩le̩ E̩nebi le̩ kwʼo̩gba Jihofa le dufu."
JOB,1,13,"Oñ i lewa tʼo̩jo̩ʼka e̩gba kʼamo̩ma-wñ e̩ne̩ke̩le̩ kpʼonobule̩ jʼef unyi acho̩gba-ma e̩ne̩ke̩le̩ ajʼe̩wñ kpʼomi achiwebe̩te̩ma eñmo̩,"
JOB,1,14,"onuche̩ʼka wʼugbo Job kakini, Amokuno̩ jo̩ aluche̩, oñ amo̩ke̩ke̩te̩ jʼajije̩ ugbo ma o̩mo̩;"
JOB,1,15,"tak abo Sabe̩an bʼuma ma, oñ ma mʼuma ko le chaka; ochochi, ma nʼalu o̩kwo̩chageli kpa abokolobia; omi kate fʼuma o̩wo̩ oñ u wa ka ñw e̩-i."
JOB,1,16,"Abu kʼi do̩mo̩ ako̩la ta, e̩ne̩ omune̩ ño̩ wa, oñ i kakini, Una O̩jo̩ ñwa kwʼefojale, i la fʼame̩wño̩re̩ egini kpʼabo okolobia lie̩ rinyo̩, omi kate la fʼuma o̩wo̩ oñ u wa ka ñw e̩-i."
JOB,1,17,"Abu kʼi nako̩la ta, e̩ne̩ omune̩ ño̩ lewa, oñ i kakini, Abo̩ Kaldia mud uda me̩ta, oñ ma wa jakpa aminyakulumi; ma la mʼuma ko le. Ochochi, ma ño̩ nʼalu o̩kwo̩chageli kpa abokolobia; oñ omi kate fʼuma o̩wo̩, oñ u wa ka ñw e̩-i."
JOB,1,18,"Abu kʼi do̩mo̩ ako̩la ta, e̩ne̩ omune̩ ño̩ lewa, oñ i kakini, Amo̩ma-we̩ e̩ne̩ke̩le̩ kpʼonobule̩ jo̩ aje̩ e̩wñ añmʼomi achiwebe̩te̩ma ef unyi acho̩gba-ma e̩ne̩ke̩le̩;"
JOB,1,19,"e̩ la go, afu ibi kwʼo̩wo̩ aje̩tachi wa, i lewa nʼago̩go̩ me̩le̩ unyi le̩, oñ i mulo̩ bʼabokolobia le̩ ma, oñ ma leku; omi kate la futane̩, oñ u wa ka ñw e̩-i."
JOB,1,20,"Taku Job kwane̩ oñ i fʼotogbo-wñ fana, i la fʼoji-wñ la, tak i lewa bʼane̩ ma adojikane̩;"
JOB,1,21,"tak i kakini, Ago ofo oñ u ne̩ kwef iye-mi, ago ofo nadabi nyʼo̩mo̩ ge̩; Jihofa mʼu ko wa, Jihofa laño̩ mʼu ko le ge̩. Odu Jihofa ki nele."
JOB,1,22,"Ef e̩wñ-i du Job dure n, i la gwunʼO̩jo̩ idada ofo n."
JOB,2,1,"Oñ i ño̩ lewa che o̩jo̩ kʼamo̩ma e-O̩jo̩ lewa kʼo̩la-ma jo̩ o̩gba Jihofa, E̩nebi le̩ laño̩ lewa ef uma kʼi dʼo̩la-wñ wa o̩gba O̩jo̩ ge̩."
JOB,2,2,"Taku Jihofa ka ñw E̩nebi le̩ kakini, Ugbo e̩ kwo wa? E̩ne̩bi le̩ la dohi ñwu Jihofa kakini, U kwo ale tʼemi tʼano̩mo̩ ile̩, kpai alelo lewa efu-wñ."
JOB,2,3,"Taku Jihofa ka ñw E̩nebi le̩ kakini, Uwe̩ fʼibe adu-mi Job lo me̩? todu i nʼe̩ne̩ du kʼi dab owñ ile̩ n, i nʼuchalu n, e̩no̩kpakpa i che; e̩ne̩ ki arailo O̩jo̩ kʼi la mubidagba e̩wñ e̩bie̩ne̩ i che. I la agwo̩nyʼochochi-wñ ta, dagba e̩ chaka kʼumi e̩che̩ kʼu kobʼo̩, kʼu mʼu du mi tebitele ofo."
JOB,2,4,"Tak E̩ne̩bi le̩ dohi ñwu Jihofa kakini, Año̩ koji año̩: e̩wñ du kʼone̩ ne̩ i adu jadu oji-wñ."
JOB,2,5,"E̩ muda nʼo̩wo̩-we̩ dala kadʼachiku-wñ kpʼo̩re̩la-wñ, tak i abʼuwe̩ na eju-we̩."
JOB,2,6,"Taku Jihofa ka ñw E̩nebi le̩ kakini, Go, owñ dʼef o̩wo̩-we̩; chai iñmi-wñ e̩ bu te̩."
JOB,2,7,"Abe̩le̩ E̩ne̩bi le̩ kwʼo̩gba Jihofa le dufu, oñ i nʼikete̩ o̩ko̩ ki bie̩ne̩ kpa Job, akwʼadaba e̩re̩-wñ gbogbo tʼakpe̩te̩ oji-wñ."
JOB,2,8,Tak i mʼanade du ña o̩la-wñ; oñ i kwogugu ef elulu.
JOB,2,9,"Tak o̩ya-wñ ka ñw u kakini, Uwe̩ agwo̩nyʼochochi-we̩ ta? BʼO̩jo̩ ina kʼe̩ ku."
JOB,2,10,"Ama i ka ñw u kakini, Uwe̩ ko̩la alu kʼonobule̩ e̩fule̩fu aka. E̩wñ? A gbʼe̩nyo̩ o̩wo̩ O̩jo̩, a ñʼagba e̩bie̩ne̩ ge̩ n? Ef e̩wñ-i du Job nʼuko-wñ dure n."
JOB,2,11,"Oñ e̩gba kʼamonuku Job me̩ta gbʼinabali e̩wñ e̩bie̩ne̩ du ki wa bu Job ma, e̩ne̩ne̩ne̩ne̩ kwʼugbo kʼi de̩ wa: E̩laifaz e̩ne̩ Teman, kpai Bildad e̩ne̩ Shua, kpai Zofar e̩ne̩ Naamat. Oñ ma fʼalu jo̩ ku ma wa bʼo̩ raku ku ma nyʼi e̩do̩."
JOB,2,12,"Tak e̩gba ku ma chʼeju nyʼate̩ o̩najiji ma mejumʼowñ n; ma dʼomu dago araku, oñ e̩ne̩ne̩ne̩ne̩-ma fʼotogbo-wñ fana, ma la fʼebutu gba bʼo̩la-ma oji ma rʼo̩wo̩ efojale."
JOB,2,13,"Abe̩le̩ ma kwogugu ane̩pe̩te̩ kpʼowñ o̩ro̩ka mebie kpʼodu mebie, e̩ne̩ du la kʼo̩la okate ñw u n: todu ma li ka kʼiwo̩-wñ tabale."
JOB,3,1,Ubile̩ taku Job chi alu-wñ oñ i fʼama na ñw o̩jo̩ ku ma biʼu.
JOB,3,2,Job la dohi kakini:
JOB,3,3,"O̩jo̩ ku ma bi mi kʼi lenyo̩,"
JOB,3,4,O̩jo̩ le̩ ki chubi!
JOB,3,5,E̩chubi kpʼojiji uku ki ka kʼe-ma de̩.
JOB,3,6,"I chʼe-odu le̩, e̩chubi gbe̩m ki fʼu mu!"
JOB,3,7,Odu le̩ kate ki te̩ ojoji;
JOB,3,8,"Abo ku ma nama ñw o̩ro̩ka le̩ ki nanʼama ñw odu le̩ ge̩, kwane̩."
JOB,3,9,Je̩ ñw ilawo ki agane̩ e̩gba kʼo̩jo̩ adu bulubulu le̩ ki chubi;
JOB,3,10,"ukpe̩ kʼi ma re abio̩ma iye-mi n,"
JOB,3,11,E̩wñ chi kʼomi ma ku kwef uwile̩ n?
JOB,3,12,E̩wñ chi kʼokuku gba mi ne̩?
JOB,3,13,"Todu, fai omi ma dachi ye̩e̩;"
JOB,3,14,manyʼamonu kpʼabo̩hiala ane̩-ile̩-i
JOB,3,15,"abe̩ku manyʼamagboji ku ma nʼo̩jamalia,"
JOB,3,16,"Abe̩ku dab o̩ma ku ma ko rinyo̩ ku ma bi maja maja,"
JOB,3,17,"O̩mo̩ ame̩ne̩bibi we o̩fu elo̩,"
JOB,3,18,O̩mo̩ ame̩namu jo̩ to̩ko̩o̩ kpʼo̩la-ma;
JOB,3,19,"Abo kekele kpʼabo lile jʼo̩mo̩,"
JOB,3,20,"E̩wñ chi ku ma dʼugane̩ ñw e̩ne̩ kʼi dʼef akanya,"
JOB,3,21,"Ku ma jo̩ anede uku, kʼi mala awan,"
JOB,3,22,"ku ma la gwoguyo̩,"
JOB,3,23,"E̩wñ chi kʼi adʼugane̩ ñw e̩ne̩ kʼo̩na-wñ maja,"
JOB,3,24,"Todu ifi-mi kʼu nafi adʼuje̩wñ-mi o̩gba,"
JOB,3,25,"Todu e̩wñ kʼu railo le̩ lewa bʼumi ma me̩,"
JOB,3,26,"E̩do̩-mi dachi n, u la gu chi n;"
JOB,4,1,"Tak E̩laifaz, e̩ne̩ Teman dohi kakini:"
JOB,4,2,Iche̩wñ kʼone̩ che kʼi bʼuwe̩ chʼolu-ka i abiʼe̩ eju?
JOB,4,3,"Go, uwe̩ ko̩ amo̩ma wewe o̩la me̩,"
JOB,4,4,"Uko̩la-we̩ gwo̩nyʼe̩ne̩ ki che ki wane̩ dago,"
JOB,4,5,"Fai i la wʼugbo we̩ me̩, oñ e̩do̩-we̩ mukpabie̩;"
JOB,4,6,I chʼailo O̩jo̩ kʼe̩ ra chʼuke̩do̩no e-we̩ n?
JOB,4,7,"E̩ nadibetʼo̩, agba, e̩ne̩ ki jale tak i lenyo̩, de̩ mama me̩?"
JOB,4,8,"Alu kʼomi te̩tali, abo ku ma luche̩ ibe̩te̩"
JOB,4,9,"Iñmi ki kwef iñmo̩ ñmiru ma oñ ma lenyo̩,"
JOB,4,10,"Ukwa idu, kpʼomuko̩la idu ki acho̩ko̩,"
JOB,4,11,"Idu ki gbo̩ alenyo̩ tod e̩la kʼi akpaje̩ añʼo̩,"
JOB,4,12,"Ma gwo̩ wa adʼinabaliʼka ñw mi ye̩ye̩,"
JOB,4,13,"Alu kʼone̩ akpibe kʼi agane̩ odu,"
JOB,4,14,"ailo fu mi mu, kpʼo̩la ega,"
JOB,4,15,Tak afuʼka lale gu o̩gba-mi du;
JOB,4,16,"I kwodago,"
JOB,4,17,One̩ ki aku neke jale eju O̩jo̩?
JOB,4,18,"Go, i adʼo̩la amadu-wñ rʼochochi re n,"
JOB,4,19,mak e-abo ku ma dodo ef unyi ike̩te̩ tule n?
JOB,4,20,Agbagba odudu kpʼane̩ oñ ma kpa ma bie̩;
JOB,4,21,Ma fʼiku unyabo-ma jada ef uma n?
JOB,5,1,Dʼudo̩ ta; i nʼe̩ne̩ du kʼi adohi ñw e̩?
JOB,5,2,"E̩do̩ e̩kpabie̩ akpa e̩nidada,"
JOB,5,3,"Omi onugo li abu kʼe̩nidada atʼili nyʼane̩,"
JOB,5,4,"Amo̩ma-wñ meme̩ru ujadu n,"
JOB,5,5,"Oñ e̩ne̩ kʼebi akpʼo̩ mʼe̩wñ oko-wñ ko je̩ kpa,"
JOB,5,6,"Todu e̩wñ ibe̩te̩ akwʼef ebutu dufu n,"
JOB,5,7,ma muda bi one̩ tʼef akanya
JOB,5,8,"I muda chʼe-mi, omi ma tene O̩jo̩,"
JOB,5,9,"i ache e̩wñ inaina kʼili-wñ ma je̩ gwa n,"
JOB,5,10,i aje̩ ñw omi ojale lo̩ bʼile̩ ma
JOB,5,11,"todu kʼi akʼabo ku ma chʼo̩wo̩ wane̩ gugu atate̩,"
JOB,5,12,"I agu e̩wñ ibe kʼabo ugbeju ñwa ji,"
JOB,5,13,I amu amanibe ef ugbeju-ma onugo;
JOB,5,14,"Ama de kpʼe̩chubi o̩ro̩ka gbaa,"
JOB,5,15,"I muda agba e̩nale bʼo̩kwo̩chageli te̩, owñ chʼalu-ma,"
JOB,5,16,"Abe̩le̩ tak e̩nubie̩ nʼukibeno,"
JOB,5,17,"Go, e̩ne̩ kʼO̩jo̩ dʼo̩la biʼu gbede;"
JOB,5,18,"Todu owñ achʼone̩ agbe, owñ ñʼaji ge̩;"
JOB,5,19,Owñ agbʼe̩ ef o̩pe̩cha me̩fa;
JOB,5,20,"I ala we̩ tane̩ bʼuku te̩ ef ukpo̩ta,"
JOB,5,21,"Ma adʼuwe̩ maja bʼitali ukpalu te̩,"
JOB,5,22,"Uwe̩ anyanyi akpʼe̩wñbie̩ kpʼukpo̩ta,"
JOB,5,23,"Todu uwe̩ kpʼokuta oko ajʼalu,"
JOB,5,24,"Tak uwe̩ ama ka kʼunyabo-we̩ dʼef ure̩do̩,"
JOB,5,25,"Uwe̩ ama ka kʼugbe̩-we̩ atabale,"
JOB,5,26,"O̩do̩-we̩ ajo̩ tak e̩ nyʼef oji,"
JOB,5,27,E-kʼa tejane̩-wñ kʼa li le̩ de̩; ochochi i che.
JOB,6,1,Taku Job dohi kakini:
JOB,6,2,"O, ma ma fʼe̩do̩ e̩kpabie̩-mi ñwago, ku ma ma dʼo̩bata-mi nʼe̩bo̩!"
JOB,6,3,Todu i ma woji tʼe̩lanyi ohimini abadi le;
JOB,6,4,Todu o̩fa Odobao̩gagu jʼef umi;
JOB,6,5,O̩ke̩ke̩te̩ ef oko akwa e̩gba kʼi nʼegbe kʼi aje̩?
JOB,6,6,"E̩wñ o̩gbo̩ ki ma nʼomu e̩burʼu n, jʼaje̩?"
JOB,6,7,Onugo-mi ko̩ ekadʼo;
JOB,6,8,"O O̩jo̩ ma dʼebi kʼu bi ñw mi,"
JOB,6,9,"O i ma nyo̩ O̩jo̩ eju kʼi fʼumi kpo̩fo̩ rʼane̩,"
JOB,6,10,E-le̩ ma chʼe̩wñ unye̩do̩-mi;
JOB,6,11,"E̩wñ chʼukpahiu-mi, kʼu nakibe̩nʼe̩wñ?"
JOB,6,12,Ukpahiu-mi chʼukpahiu okuta?
JOB,6,13,I chʼabu kʼate̩ko du ma dʼefu-mi ni n?
JOB,6,14,I dukpe̩ kʼonuku e̩ne̩ ki adaku kʼi mo̩la ñw u
JOB,6,15,"Amo̩maye-mi che mi ayechi dab ukpolo,"
JOB,6,16,"kʼi chubi noji aisi ki bʼoji-wñ ma,"
JOB,6,17,E̩gba kʼane̩ chane̩ ekpa i alenyo̩ rʼeju;
JOB,6,18,Amanyaja muna bʼo̩cha-wñ te̩;
JOB,6,19,"Amanyaja Tema kejuru ma,"
JOB,6,20,Anyo̩ mu ma ukpe̩ ku ma ke̩do̩nʼo;
JOB,6,21,Abe̩le̩ ame̩ de̩ ñw mi;
JOB,6,22,"Omi kakini, Me̩ dʼe̩wñ ñw mi?"
JOB,6,23,Abe̩k e̩ gba mi kwef o̩wo̩ e̩ne̩ ki akobʼumi le̩?
JOB,6,24,"Ko̩ mi o̩la, tak u nachechi;"
JOB,6,25,O̩la o̩kpakpa nʼukpahiu tabale̩!
JOB,6,26,Me̩ jʼuko̩la ofofo iñwa?
JOB,6,27,"Ochochi, ame̩ neku e̩rʼanya oji e̩ne̩ ki ma nʼata n,"
JOB,6,28,Todule̩ i ki nyo̩ me̩ eju ku me̩ kejurʼumi fa-i ta;
JOB,6,29,"Mudabi, o̩ko̩ nagba bʼume̩, uji du ki dʼefu-me̩ n."
JOB,6,30,Uji dʼoj ukpalu-mi?
JOB,7,1,One̩ nʼogu eja ef ile̩ n?
JOB,7,2,"I dab adu ki añeju olubo̩,"
JOB,7,3,"abe̩le̩ oñ ma bu ochu ochu te̩ ñw mi ofofo,"
JOB,7,4,"E̩gba kʼu dachi u kakini, E̩gba odu-i alale kʼu nakwane̩?"
JOB,7,5,Ide̩ kpai ebutu chʼukpo ubo̩lama-mi;
JOB,7,6,O̩jo̩ñwa o̩jo̩ñwa-mi ahiane̩ tʼo̩ko̩ ahiukpo le.
JOB,7,7,"O, me̩ rewa kakini, Udeju-mi chʼiñmi eñmi ofo;"
JOB,7,8,Eju e̩ne̩ ki ali mi ñʼago mi ge̩ n;
JOB,7,9,"Alu kʼakpa ojale takpa reju le̩,"
JOB,7,10,"I adabi tʼunyi-wñ ge̩ n,"
JOB,7,11,Todule̩ oñ omi ma ñʼahi alu-mi de n;
JOB,7,12,Omi chʼohimini abadi abe̩k e̩la ohimini abadi inainaʼka? kʼuwe̩ aje̩ ñw ma de mi?
JOB,7,13,"E̩gba kʼu kakini, Ate̩-mi anyʼumi e̩do̩,"
JOB,7,14,tak uwe̩ nʼo̩na aje̩ ñw e̩do̩-mi muda kpu
JOB,7,15,todabe̩le̩ onugo-mi adu o̩wo̩ ewo nyʼofa
JOB,7,16,I fʼumi hia; u tene kʼu deju o̩gbegbele̩ n.
JOB,7,17,One̩ chʼe̩wñ? kʼuwe̩ abumʼo̩?
JOB,7,18,Kʼuwe̩ awa fejudʼo odudu o̩jo̩ du?
JOB,7,19,Gbogbo nyʼe̩gba oñ e̩ ma rejuda bʼumi te̩ n?
JOB,7,20,"Omi dure fa? E̩wñ oñ omi chʼuwe̩, uwe̩, Adejutʼone̩ le̩?"
JOB,7,21,E̩wñ chi kʼe̩ ma tʼada kʼu je̩ no̩
JOB,8,1,Taku Bildad e̩ne̩ Shuha dohi kakini:
JOB,8,2,Gbogbo nyʼe̩gba oñ e̩ gwo̩nyʼo̩la abe̩i eka taa?
JOB,8,3,O̩jo̩ arʼoji ajo̩ o̩kpakpa da?
JOB,8,4,"Iche̩wñ kʼamo̩ma-we̩ dʼowñ re,"
JOB,8,5,Iche̩wñ ki ma dʼuwe̩ e̩do̩ kʼe̩ tene O̩jo̩ gbali
JOB,8,6,"iche̩wñ kʼe̩ ma de̩hiolo kʼe̩ chʼe̩no̩kpakpa,"
JOB,8,7,"Dagba uchane̩-we̩ ma chaka de̩ re,"
JOB,8,8,"Todu o̩ko̩ nagba bʼe̩, tʼabo igbegbele ene,"
JOB,8,9,"(todu awachʼabo o̩nale̩ anane̩, a ma e̩wñ du n,"
JOB,8,10,Ama le̩ ako̩ uwe̩ e̩wñ n? Ma aka ñw e̩ n?
JOB,8,11,"E̩pio̩ ma de̩ n, o̩la e̩che̩ aya?"
JOB,8,12,"Abu kʼi chʼemimi ta ku ma ma kpa n,"
JOB,8,13,Abe̩le̩ o̩na o̩na abo du ku ma gbenyo̩ O̩jo̩ de̩;
JOB,8,14,"E̩wñ kʼi lamʼo̩ ako̩da meji,"
JOB,8,15,"I alo̩nʼunyi-wñ, i muda adago n;"
JOB,8,16,"Owñ chʼemimi ej olu,"
JOB,8,17,Ili-wñ wenyʼokuta ku ma gba dago;
JOB,8,18,"I muda che̩wñ kʼi mʼu du bʼe̩gu-wñ te̩,"
JOB,8,19,"Go, uyo̩ ki dʼej o̩na-wñ le̩ de̩;"
JOB,8,20,"Go, O̩jo̩ adʼe̩ne̩ ki mufu rikpolo tinyo̩ n,"
JOB,8,21,"I muda aje̩ ñw alu-we̩ ko̩ ñw anyi,"
JOB,8,22,"Anyo̩ achʼe̩wñ ubo̩lama abo ku ma chulaka we̩,"
JOB,9,1,Taku Job dohi oñ i kakini:
JOB,9,2,"Ochochi, u chema kʼabe̩le̩ i de̩:"
JOB,9,3,"Iche̩wñ ki nyʼo̩ eju kʼi bʼo̩ jiñwa,"
JOB,9,4,"Anibe i che ef e̩do̩-wñ, ukpahiu-wñ la gbiti—"
JOB,9,5,"Owñ kʼi ako uwo uwo kwʼe̩gu-wñ, ki ma ma n,"
JOB,9,6,"kʼi amiʼane̩-ile̩ ejo kwo bʼegu-wñ te,"
JOB,9,7,"kʼi añwa ñw olu, kʼi ma la akwane̩ n,"
JOB,9,8,"kʼowñ kate fʼojale ojale nadala te̩,"
JOB,9,9,"kʼi ache Abia ñʼe̩la kpʼAjuwe̩ anʼo̩ma kpʼO̩ya O̩machi,"
JOB,9,10,"kʼi ache e̩wñ ogbeme̩de̩ kʼoji-wñ ma jʼali n,"
JOB,9,11,"Go, i alale gu mi du, u la liʼu n;"
JOB,9,12,"Go, i fʼe̩wñ mu, e̩ne̩ neke dʼo̩ hi?"
JOB,9,13,O̩jo̩ afʼuwe̩do̩-wñ wʼubi n;
JOB,9,14,"Ab omi ma le kʼu nadohi ñw u,"
JOB,9,15,"Dagba u ma chaka chʼe̩no̩kpakpa,"
JOB,9,16,"Omi ma dudo̩, kʼi ma dohi ñw mi,"
JOB,9,17,"Todu i adʼafu ibi gu umi che̩,"
JOB,9,18,"I jʼaje̩ ñw mi ñmiñmi n,"
JOB,9,19,"I chʼe-ukpahiu, go, agbiti i che!"
JOB,9,20,"Dagba u chʼe̩no̩kpakpa, alu-mi onugo akpʼumi abi;"
JOB,9,21,Omi chaka mufu; u muda nyʼo̩la-mi eti n;
JOB,9,22,"O̩chaka-wñ chʼokate; todule̩ u kakini,"
JOB,9,23,"Iche̩wñ kʼedili kpʼone̩ achigili,"
JOB,9,24,Ma mʼile̩-i du tʼef o̩wo̩ ame̩ne̩bibi me̩;
JOB,9,25,Fai o̩jo̩ñwa o̩jo̩ñwa-mi ahiane̩ tʼonuche̩ onu le̩;
JOB,9,26,"I alale gudu dab o̩ko̩ ki ahiane̩,"
JOB,9,27,"Iche̩wñ kʼu kakini, Nagbe̩nyo̩ o̩la ki awo̩ mi-i,"
JOB,9,28,"narailo e̩wñ e̩do̩dudu-mi chaka,"
JOB,9,29,Ekpa mi abi ma akpa mi abi;
JOB,9,30,"Iche̩wñ kʼu nʼomi sno agwʼo̩la-mi,"
JOB,9,31,"uwe̩ muda adʼumi ro̩ tef o̩go̩lo̩ e̩pio̩,"
JOB,9,32,"Todu owñ chʼone̩ dab omi, kʼomi adʼohi ñw u n,"
JOB,9,33,"Abuja dʼagbagba wa,"
JOB,9,34,"I ki mʼo̩kpa-wñ du bʼumi o̩la te̩,"
JOB,9,35,"E̩gbale̩ tak omi ma ko̩la, kʼu ma ño̩ railo-wñ ge̩ n;"
JOB,10,1,Udeju-mi chʼihianyi ñw onugo-mi;
JOB,10,2,"Naka ñw O̩jo̩ kakini, E̩ ki kpa mi abi n;"
JOB,10,3,I nyo̩ ñw e̩ kʼe̩ dʼone̩ mʼane̩?
JOB,10,4,Uwe̩ nʼeju o̩re̩la?
JOB,10,5,Ukpo̩kpe̩-we̩ dab ukpo̩kpe̩ e-one̩?
JOB,10,6,"kʼuwe̩ atejane̩ udu kʼu fe̩,"
JOB,10,7,"Dagba uwe̩ chaka ama ka kʼomi chʼe̩ne̩bibi n,"
JOB,10,8,O̩wo̩-we̩ fʼumi bo̩ mʼomune̩ e̩te̩le̩ lale;
JOB,10,9,E̩ ki rewa ka kʼe̩ bo̩ mi alu ku ma nʼama bo̩ e̩wñ;
JOB,10,10,"Uwe̩ dʼumi dafo dab omi e̩nya,"
JOB,10,11,"Uwe̩ kʼaño̩ kpʼo̩re̩la bʼumi o̩la ma,"
JOB,10,12,E̩ la dʼiñmi kpʼufe̩de̩nyo̩ chʼumi ele;
JOB,10,13,E̩ muda mʼe̩wñ-i ko maja ef e̩do̩-we̩;
JOB,10,14,"Iche̩wñ kʼomi dure, e̩gba le̩ uwe̩ fʼeju ko̩ mi hi,"
JOB,10,15,"Iche̩wñ kʼomi chʼe̩ne̩bibi, atogwo chʼe-mi!"
JOB,10,16,"U hi o̩la-mi dago, uwe̩ adʼo̩de̩-mi dab idu,"
JOB,10,17,"Uwe̩ aje̩ ñw ame̩nibenu etito̩ kwane̩ tʼumi o̩la,"
JOB,10,18,E̩wñ chi kʼe̩ du mi kwʼef abio̩ma dufu?
JOB,10,19,"omi ma de̩ dabe̩ne̩ kʼomi ma de̩ mama ta n,"
JOB,10,20,O̩jo̩ñwa o̩jo̩ñwa-mi chʼo̩ree n?
JOB,10,21,"o̩gba tak u kwʼemi alo tʼugbo kʼu ma ñʼadabi wa ge̩ n,"
JOB,10,22,"ane̩ ki chubi gbe̩m, ane̩ ojiji uku ugbo kʼe̩wñ du de̩ juguu,"
JOB,11,1,Taku Zofar e̩ne̩ Naama dohi kakini:
JOB,11,2,Ma dohi ñw uko̩la kʼi chʼo̩be̩le̩ke̩te̩-i n?
JOB,11,3,Uba-we̩ aje̩ ñw amone̩ chechi jo̩?
JOB,11,4,"Todu uwe̩ kakini, Uko̩ o̩la-mi chefe̩,"
JOB,11,5,"O, O̩jo̩ ma fʼo̩la ka,"
JOB,11,6,kʼi ma dʼe̩wñ afili ibe ñʼuwe̩!
JOB,11,7,Uwe̩ neke tejane̩ kʼe̩ li O̩jo̩?
JOB,11,8,E̩gba kʼefojale gba te̩—e̩wñ e̩ neke che?
JOB,11,9,"E̩ñwa-wñ jiji tʼane̩-ile-i le,"
JOB,11,10,"Iche̩wñ kʼi alale gu efu-wñ du, kʼi fʼone̩ dahi tʼunyi-wñ,"
JOB,11,11,Todu i chema ame̩no̩wai;
JOB,11,12,"E̩nidada muda ane̩ oji e̩wñ ema,"
JOB,11,13,"Iche̩wñ kʼuwe̩ añwʼe̩do̩-we̩ che,"
JOB,11,14,"Iche̩wñ kʼe̩wn ibe̩te̩ dʼef o̩wo̩-we̩, mʼu du tinyo̩ o̩najiji,"
JOB,11,15,Tak uwe̩ aneke dʼeju-we̩ dago ki we enʼuchalu;
JOB,11,16,Uwe̩ agbenyo̩ akanya-we̩;
JOB,11,17,Udeju-we̩ ade̩ jalii tʼolu ki dʼoji le;
JOB,11,18,"Oñ uwe̩ ake̩do̩no, todabu kʼukibeno do̩mo̩;"
JOB,11,19,Uwe̩ ñʼadachi añmi oñ e̩ne̩ du la anyʼuwe̩ okpo n;
JOB,11,20,Eju ame̩ne̩bibi muda ama;
JOB,12,1,Taku Job dohi kakini:
JOB,12,2,"I ja n, ame̩ kate chʼone̩,"
JOB,12,3,"Omi muda mʼoji e̩wñ, i chʼame̩ kate n;"
JOB,12,4,"Omi, kʼu kwadʼO̩jo̩, kʼi la dohi ñw mi,"
JOB,12,5,Ef ibe e̩ne̩ ki gugu to̩ko̩o̩ e̩wñ o̩labi chʼe̩wñ e̩de̩te̩;
JOB,12,6,"Ura jʼef unyabo amadinya,"
JOB,12,7,"E̩ muda atʼame̩la abe̩re̩me̩le̩ oko ene, oñ ma ako̩ uwe̩ e̩wñ; kpʼame̩we̩ ojale, ama la aka ñw e̩;"
JOB,12,8,"cho̩kpo̩ni e̩ ko̩la ñw ane̩ ile̩, tak owñ akʼuwe̩ e̩wñ;"
JOB,12,9,E̩ne̩ ma ma ef e̩wñ-i du
JOB,12,10,"Ef o̩wo̩-wñ oñ onugo e̩wñ ki deju du de̩,"
JOB,12,11,Eti ajʼo̩la ma alu kʼalu ajʼuje̩wñ ma n?
JOB,12,12,"Ibe dʼugbo abogijo,"
JOB,12,13,Ugbo O̩jo̩ oñ ibe kpʼugbiti de̩;
JOB,12,14,"Go, i gu e̩wñ lo̩, i nʼe̩ne̩ du ki neke ne ge̩ n;"
JOB,12,15,"Go, i fʼo̩wo̩ nʼomi, i la agbe̩;"
JOB,12,16,Ukpahiu kpʼibe dʼugbo-wñ;
JOB,12,17,"I anʼabo̩hiala alo ago ofo,"
JOB,12,18,"I atu igbaligba amonu,"
JOB,12,19,"I ane̩ amatama alo ago ofo,"
JOB,12,20,"I abʼabo ku ma ke̩do̩no ma gbʼuko̩la-ma,"
JOB,12,21,"I akʼe̩de̩te̩ danyʼoji abojima,"
JOB,12,22,"I akʼe̩wñ ki bʼe̩wñ unefu ef e̩chubi ma bʼo̩ te̩,"
JOB,12,23,"I aje̩ ñw abo uche̩ichi uche̩ichi ki nana nyo̩gba, i ñʼakpa ma rinyo̩ ge̩:"
JOB,12,24,"I agbʼamone̩ ki tʼo̩gba ile̩-i ibe,"
JOB,12,25,Ma tʼache bobobo ef e̩chubi ugbo kʼugane̩ ma de̩ n;
JOB,13,1,"Go, eju-mi fʼe̩wñ-i du li me̩,"
JOB,13,2,"E̩wñ kʼame̩ ma, omi ño̩ ma ge̩;"
JOB,13,3,"I muda dʼumi e̩do̩ kʼu ko̩la ñw Odobao̩gagu,"
JOB,13,4,Ame̩ muda chʼamaga olemi nyʼo̩la;
JOB,13,5,"O, me̩ ma chechi jo̩,"
JOB,13,6,"Me̩ gbʼomu-mi ta,"
JOB,13,7,"Ame̩ aka e̩wñ ki ma tʼo̩kpakpa n tod O̩jo̩,"
JOB,13,8,"O̩jo̩ chʼe̩nejuma-me̩,"
JOB,13,9,I nyo̩ kʼi tejane̩ o̩la e-me̩?
JOB,13,10,Iche̩wñ ku me̩ nʼe̩nejuma maja maja
JOB,13,11,Egahi-wñ abʼume̩ ailo n?
JOB,13,12,"O̩la ibe-me̩ chʼita elulu,"
JOB,13,13,"Me̩ chechi, tʼumi no̩ kʼu ko̩la,"
JOB,13,14,E̩wñ chi kʼu nadʼenyi dʼo̩re̩la-mi?
JOB,13,15,"I chaka kpa mi, nakibenʼo kpo̩;"
JOB,13,16,"E-le̩ ñʼachʼujadu-mi ge̩,"
JOB,13,17,"Me̩ netirʼuko̩la-mi nyo̩nyo̩,"
JOB,13,18,"Go ta, omi fʼo̩la-mi re jo̩ me̩;"
JOB,13,19,E̩ne̩ abʼumi ka?
JOB,13,20,"Chai e̩wñ meji kate oñ e̩ we eche mi,"
JOB,13,21,"E̩ ki fʼo̩wo̩-we̩ ubi bʼumi te̩ tʼo̩najiji,"
JOB,13,22,"Tak uwe̩ ki dudo̩, oñ omi adohi;"
JOB,13,23,Aluka udu kʼu fe̩ kpʼadure-mi kʼu ta chʼonu taa?
JOB,13,24,"E̩wñ chi kʼe̩ dʼeju-we̩ maja,"
JOB,13,25,Uwe̩ anyʼeñmi kʼafu adʼu alo okpo?
JOB,13,26,"Todu uwe̩ ako e̩wñ e̩rikoko nyʼumi,"
JOB,13,27,"Uwe̩ ñʼakʼe̩re̩-mi nyʼodo ge̩,"
JOB,13,28,"Oñ u dab e̩wñ e̩che̩ ki achihi rinyo̩,"
JOB,14,1,O̩jo̩ñwa o̩jo̩ñwa one̩ kʼonobule̩ bi kpo̩kpe̩ n
JOB,14,2,"I adufu wa dab ododo, tak akwacha;"
JOB,14,3,Oñ uwe̩ achi eju ago e̩ne̩ e̩go̩-i
JOB,14,4,E̩ne̩ neke dʼe̩wñ ki fe̩ dufu kwef e̩wñ ki ma fe̩ n?
JOB,14,5,"I la che̩wñ ku ma fʼo̩jo̩ kʼone̩ adeju da te̩,"
JOB,14,6,"mʼeju du bʼo̩ te̩ kʼi nʼuñmi,"
JOB,14,7,"Todu i chʼe-oli ukibeno dʼugbo-wñ,"
JOB,14,8,"Dagba ili-wñ gbo̩ ef ane̩,"
JOB,14,9,"ulu omi ki agbo̩, i ñʼapa"
JOB,14,10,"One̩ muda leku, ma mʼu du dachi ane̩;"
JOB,14,11,"Alu kʼomi agbe̩ bʼe̩dagu omi te̩,"
JOB,14,12,"Abe̩le̩ one̩ adachi, kʼi ma ñʼakwane̩ ge̩ n;"
JOB,14,13,"O, uwe̩ ma du mi maja ef o̩jegu,"
JOB,14,14,"One̩ leku, i ñʼadeju ge̩?"
JOB,14,15,"Uwe̩ ma dudo̩, tak omi ma je̩;"
JOB,14,16,"Fa-i, e̩ la kʼaluka e̩re̩ du kʼu nachi,"
JOB,14,17,"Ada kʼu je̩ chʼe̩ji tef akpulu,"
JOB,14,18,"Uwo lile ki wane̩, akpo̩fo̩ rinyo̩,"
JOB,14,19,omiofo afʼokuta je̩le̩;
JOB,14,20,"Uwe̩ afʼowñ du o̩gbegbele̩, oñ i alale;"
JOB,14,21,"Amo̩ma-wñ fʼojima ne̩, i la ma n;"
JOB,14,22,"Chai año̩la-wñ onugo kʼi awo̩ oñ i nʼibe-wñ,"
JOB,15,1,Tak E̩laifaz e̩ne̩ Teman dohi kakini:
JOB,15,2,Anibe anʼe̩wñ ema kʼi chʼafu ofo dohi?
JOB,15,3,I anʼuko̩la ibe̩te̩ ajiñwa?
JOB,15,4,"Uwe̩ muda gu ailo O̩jo̩ era lo̩,"
JOB,15,5,"todu udu kʼe̩fe̩ akʼalu-we̩ o̩la kʼiaka,"
JOB,15,6,"Alu-we̩ onugo kpʼe̩ abi, i chʼomi n;"
JOB,15,7,Uwe̩ chʼe̩ne̩ ejodudu ku ma bi?
JOB,15,8,Eti-we̩ dʼane̩ ugbo kʼO̩jo̩ alʼo̩la maja?
JOB,15,9,E̩wñ e̩ ma kʼawa ma ma n?
JOB,15,10,"Amabʼiloji efufu, kpʼabogijo jʼef uwa,"
JOB,15,11,Enyʼone̩ e̩do̩ kʼO̩jo̩ anyʼone̩ e̩do̩ anyarʼuwe̩?
JOB,15,12,E̩wñ chi kʼe̩do̩-we̩ adʼe̩ alo abe̩i?
JOB,15,13,Kʼe̩ la rʼafu-we̩ da akobʼO̩jo̩?
JOB,15,14,O̩ne̩ chʼe̩wñ kʼi afe̩?
JOB,15,15,"Go, i adʼo̩la abo-wñ ki afo̩ rʼochochi n,"
JOB,15,16,e̩wñ ihie̩ne̩ kʼi ache ku ma do̩ kʼone̩ fa?
JOB,15,17,"Nadʼu ñʼuwe̩, gbʼo̩la-mi ta;"
JOB,15,18,(owñ chʼe̩wñ kʼanibe gbo̩ ugbo
JOB,15,19,"ama kate ma dʼane̩-i ñw ma,"
JOB,15,20,"E̩ne̩bibi achʼiwo̩ gbogbo mʼo̩jo̩ uku-wñ,"
JOB,15,21,Ekuku ki abailo jʼef eti-wñ;
JOB,15,22,"I do̩ ka kʼi adabi bʼef e̩chubi te̩,"
JOB,15,23,"I tale ugbo du atene uje̩wñ, kakini, Ugbo i de̩?"
JOB,15,24,o̩pe̩cha kpʼuwa anyʼu okpo;
JOB,15,25,"Todabu kʼi nʼo̩wo̩ dala akobʼO̩jo̩,"
JOB,15,26,i fʼo̩lo̩ lo afule ledʼo
JOB,15,27,"todabu kʼeju-wñ yoyo te̩ noj ura,"
JOB,15,28,"kʼi la dodo ef ewo ki date̩ ojoji,"
JOB,15,29,"i ñʼachʼanana n, one̩-wñ la akpo̩kpe̩ n,"
JOB,15,30,i akwo bʼef e̩chubi te̩ n;
JOB,15,31,"I ki do̩ e̩wñ ibe̩te̩ ofofo rʼochochi, ki gwʼo̩la-wñ o̩gwo̩ n;"
JOB,15,32,"Ma arʼo̩me̩ ñw u kpa tak iko-wñ jo̩,"
JOB,15,33,"I añʼe̩ro achiwebe̩te̩ma-wñ ki ma kpa ta n wane̩, dab ikeli achiwebe̩te̩ma,"
JOB,15,34,"Todu ujeju ame̩nayechi achʼamagaji,"
JOB,15,35,"Ma fʼefu akanya nyo̩, ma la fʼibe̩te̩ bi,"
JOB,16,1,"Taku Job dohi, kakini;"
JOB,16,2,Omi fʼe̩wñ abe̩le̩ wewe gbo̩ me̩;
JOB,16,3,Uko̩la afu ofo anʼuda n?
JOB,16,4,"Omi onugo neke ka alu ku me̩ ka le̩,"
JOB,16,5,"Omi muda anʼalu-mi adʼukpahiu ñw me̩,"
JOB,16,6,"Dagba u chaka ako̩la, e̩do̩dudu-mi dabu n,"
JOB,16,7,Fa-i i muda fʼumi hia me̩;
JOB,16,8,"Uwe̩ la fʼumi o̩la no̩,"
JOB,16,9,"I fʼumi fana ef uwe̩do̩-wñ, i la chʼulaka-mi;"
JOB,16,10,"Ma chʼalu te̩ ago mi,"
JOB,16,11,"O̩jo̩ mʼumi du ñw e̩ne̩bie̩ne̩ le̩,"
JOB,16,12,"U gugu to̩ko̩o̩, oñ i fʼumi guche̩ meji;"
JOB,16,13,amatʼo̩fa-wñ donyʼumi daka.
JOB,16,14,I agu umi che̩ kpi kpi;
JOB,16,15,"U fʼe̩gbanukpo ga nyʼaño̩la-mi,"
JOB,16,16,"Eju-mi kpa ñw aku ero̩,"
JOB,16,17,"dagba akpulu eche du ma dʼef o̩wo̩-mi n,"
JOB,16,18,"O ane̩, e̩ ki bʼe̩bie̩-mi ma n,"
JOB,16,19,"I chaka chʼifa-i, go, e̩nibenu-mi dʼefojale,"
JOB,16,20,Amonuku-mi anyʼumi anyinacha;
JOB,16,21,"O, abuja ma dʼagbagba one̩ kpʼO̩jo̩,"
JOB,16,22,Todu o̩do̩ re lale fa-i
JOB,17,1,"O̩la-mi muda, o̩jo̩ñwa o̩jo̩ñwa-mi kpalu,"
JOB,17,2,"Anyinacha donyʼumi daka-i,"
JOB,17,3,"Dʼe̩wñ uhio̩wo̩ wa, uwe̩ kʼe̩ gbʼumi o̩wo̩ ugbo o̩la-we̩;"
JOB,17,4,"Todu uwe̩ dʼoji e̩wñ ema maja ñw e̩do̩-ma,"
JOB,17,5,"E̩ne̩ ki adʼofe amonuku-wñ dufu todu kʼi je̩ ma e̩wñ,"
JOB,17,6,"I muda mʼumi du chʼita ñw amone̩,"
JOB,17,7,"Eju-mi ño̩ de̩ bulubulu ñw e̩do̩ e̩kpabie̩,"
JOB,17,8,"I achʼawuwu ñw ame̩no̩kpakpa,"
JOB,17,9,"I chaka dʼabe̩le̩, e̩no̩kpakpa agwo̩nyʼo̩na-wñ alo,"
JOB,17,10,"I muda chʼame̩, me̩ ki ño̩ te̩wa ge̩, o̩chaka-me̩,"
JOB,17,11,"O̩jo̩ñwa o̩jo̩ñwa-mi lale me̩, ibe e̩wñ kʼu ñwate̩ mukpabie̩ me̩,"
JOB,17,12,Ma mʼodu rida o̩ro̩ka;
JOB,17,13,"Iche̩wñ kʼibe-mi kado mak o̩jegu chʼunyi-mi,"
JOB,17,14,"iche̩wñ kʼu ka ñw ura kakini, Uwe̩ chʼata-mi"
JOB,17,15,mak ugbo ukibeno-mi de̩?
JOB,17,16,I agwo̩ru lebʼumi nyʼef o̩jegu?
JOB,18,1,Taku Bildad e̩ne̩ Shuha dohi kakini:
JOB,18,2,Gbogbo wʼe̩gba oñ ame̩ adʼoku te̩ ñw uko̩la taa?
JOB,18,3,E̩wñ chi kʼe̩ fʼuwa lo rʼame̩la abe̩re̩me̩le̩?
JOB,18,4,"Uwe̩ kʼe̩ fʼo̩la-we̩ fana ef uwe̩do̩-we̩,"
JOB,18,5,"Ochochi, ma akpʼugane̩ e̩ne̩bibi lu,"
JOB,18,6,"Ugane̩ ef unyabo-wñ achubi,"
JOB,18,7,E̩re̩-wñ kʼi anadala jiji le̩ abu wane̩
JOB,18,8,"E̩re̩-wñ onugo anʼowñ nyʼef iga,"
JOB,18,9,"Oku la amʼu agbe̩re̩,"
JOB,18,10,"Ma dʼoku maja ane̩pe̩te̩ anede owñ,"
JOB,18,11,"E̩wñ ailo anyʼokpo o̩wo̩ tʼo̩wo̩ du,"
JOB,18,12,"Ebi la fʼiñmi-wñ bulo̩,"
JOB,18,13,"E̩wñ año̩la-wñ alie̩ rinyo̩,"
JOB,18,14,"Ma afʼo̩ kwʼef unyaho-wñ kʼi ake̩do̩nʼo le̩,"
JOB,18,15,E̩wñ ki ma chʼowñ ne̩ n agugu ef unyabo-wñ;
JOB,18,16,"Ili-wñ agbe̩ kwʼo̩gane̩,"
JOB,18,17,"Urewa-wñ alenyo̩ bʼane̩ te̩,"
JOB,18,18,"Ma akʼo̩ e̩che̩ kwefugane̩ tef e̩chubi,"
JOB,18,19,"I anʼo̩ma n, i la anʼaaju ef abo-wñ n,"
JOB,18,20,"E̩wñ ki achʼo ugoju mʼabo olane̩ da,"
JOB,18,21,"Abu kʼodo agboni ade̩ de̩ chuu,"
JOB,19,1,Taku Job dohi kakini:
JOB,19,2,Gbogbo nyʼe̩gba oñ ame̩ akpa mi e̩do̩ bie̩ kade taa?
JOB,19,3,Onu me̩gwa ku me̩ bʼumi ina de̩;
JOB,19,4,"I chaka chʼochochi ka kʼomi la me̩,"
JOB,19,5,"I la che̩wñ kʼame̩ ahi o̩la-me̩ ne ñw mi,"
JOB,19,6,"mak a me̩ ki ma ka kʼO̩jo̩ mʼo̩la-mi rida,"
JOB,19,7,"Go, omi akwa kakini, Elelelele-o! E̩ne̩ du la agbo̩ n;"
JOB,19,8,"I fʼo̩gba kpa nyʼo̩na-mi, u la neke legudu n,"
JOB,19,9,"I mʼojima-mi gwojane̩ bʼumi o̩la te̩,"
JOB,19,10,"I agu umi lo̩ o̩wo̩ tʼo̩wo̩ du, u le me̩,"
JOB,19,11,"I laño̩ fʼuna uwe̩do̩-wñ tajo bʼumi ma,"
JOB,19,12,Abogu-wñ awa;
JOB,19,13,"I mʼamo̩maye-mi ko rʼo̩najiji ñw mi,"
JOB,19,14,"Amefu-mi jʼatʼugbo mi n, abo ku ma ma mi chaka la gbenyo̩ mi;"
JOB,19,15,abo ku ma ge̩ne̩ ef unyi-mi;
JOB,19,16,"Nadʼadu-mi omu, i la adʼohi ñw mi n;"
JOB,19,17,"Afu ki kwef iñmo̩-mi chʼejaduña ñw o̩ya-mi,"
JOB,19,18,"I chaka chʼabimo̩to̩ egini, ma chʼe̩de̩te̩ mi;"
JOB,19,19,"Amonuku-mi o̩lali chaka hihie̩ne̩ mi,"
JOB,19,20,"Achiku-mi gamʼaño̩-mi kpʼo̩re̩la-mi,"
JOB,19,21,"Li umi ejumomi, li umi ejumomi, O, ame̩ amonuku-mi,"
JOB,19,22,E̩wñ chi ku me̩ doli mi dabe̩ne̩ kʼame̩ chʼO̩jo̩?
JOB,19,23,"O, ma ma fʼo̩la-mi ko̩ nyʼo̩takada!"
JOB,19,24,Ku ma ma nʼiko ebije kpai o̩de̩le̩-ma
JOB,19,25,"Todu u chema ka kʼAnache̩-mi deju,"
JOB,19,26,"oñ e̩gba kʼaño̩ o̩la-mi-i kpabie̩ rinyo̩,"
JOB,19,27,"e-kʼeju-mi onugo ali ka kʼi dʼubi-mi,"
JOB,19,28,"Iche̩wñ kʼame̩ kakini, A ñʼadoli-wñ ta!"
JOB,19,29,"ame̩ onugo ki chokpo o̩kwo̩chageli,"
JOB,20,1,Taku Zofar e̩ne̩ Naamat dohi kakini:
JOB,20,2,"E̩wñ ki chi kʼibe efu-mi adʼohi ñw mi de̩,"
JOB,20,3,"U gbo̩ eju ku ma daru mi, oñ i mud anyo̩ ñw mi,"
JOB,20,4,Uwe̩ mʼe-i kwʼigbelegbele n?
JOB,20,5,"ka kʼegwoye e̩ne̩bibi te̩ jiji n,"
JOB,20,6,"Dagba i gba kadʼefojale,"
JOB,20,7,i muda lenyo̩ ogbegbele̩ dab echu-wñ onugo;
JOB,20,8,"I awu alo dab o̩na kʼone̩ ana, ma ñʼali ge̩ n;"
JOB,20,9,"Eju ki liʼu ñʼaliʼi ge̩ n,"
JOB,20,10,"Amo̩ma-wñ afeju kʼame̩nubie̩ ki li ma eju,"
JOB,20,11,"Achiku-wñ chʼachiku okolobia ta,"
JOB,20,12,"Dagba e̩wñ bibi chaka rinyo̩ ef alu-wñ,"
JOB,20,13,"dagba i dʼo̩wo̩ mʼo̩, kʼi ma jʼatʼo̩ no̩ n,"
JOB,20,14,uje̩wñ ef ifi-wñ muda rida;
JOB,20,15,"I mʼe̩wñ anana ko mi me̩, i ñʼare̩ dufu ge̩;"
JOB,20,16,"I amie̩ olo olijo,"
JOB,20,17,"Eju-wñ adʼaji aji n,"
JOB,20,18,"E̩wñ kʼi chʼakanya uko̩lo̩-wñ le̩, i akʼo dabi jʼe̩gu-wñ,"
JOB,20,19,"Todu i fʼame̩nubie̩ te̩mane̩ oñ i hi uma rinyo̩,"
JOB,20,20,"Todabu kʼefu-wñ ma nʼuñmi n,"
JOB,20,21,I ajʼuje̩wñ kʼi abo̩ n;
JOB,20,22,"Iko kʼi nʼe̩wñ kwubo̩, ubie̩ ake̩re̩bʼo̩;"
JOB,20,23,Efu-wñ che ki ko̩
JOB,20,24,I ara bʼe̩wñ ido̩na ogu ki chʼebije te̩;
JOB,20,25,"I afʼo̩ kwef año̩la-wñ dufu,"
JOB,20,26,Ma kʼe̩chubi du ne anede e̩wñ akoko-wñ;
JOB,20,27,"Efojale efojale adʼudu kʼi fe̩ tejugede,"
JOB,20,28,"E̩wñ du ki kojo̩ unyi-wñ akwo bʼo̩ te̩,"
JOB,20,29,"Ukpe̩ kʼe̩ne̩bibi ane̩ kwʼo̩wo̩ O̩jo̩ le̩ de̩,"
JOB,21,1,Taku Job dohi kakini;
JOB,21,2,"Me̩ neti rʼo̩la-mi nyo̩nyo̩,"
JOB,21,3,"Je̩ ñw mi kʼu ko̩la,"
JOB,21,4,"I chʼe-mi, one̩ oñ omi akʼo̩la-mi ñw u?"
JOB,21,5,"Kejuru mi, kʼawuwu-wñ ki mu me̩,"
JOB,21,6,"I chaka chʼibe-mi tʼo̩ ofo, ailo-wñ fʼumi mu,"
JOB,21,7,"E̩wñ chi kʼame̩ne̩bibi deju,"
JOB,21,8,"E̩re̩ ugbe̩-ma alonyane̩ manyʼuma eju-ma,"
JOB,21,9,"Unyi-ma jo̩ to̩ko̩o̩, i nʼailo era n,"
JOB,21,10,"O̩kokuno̩-ma aje̩ ñw ma nyʼefu, i achi n;"
JOB,21,11,"Ma kʼabo-ma egini kpuche̩ dufu dabe̩ne̩ kʼame̩wño̩re̩ egini,"
JOB,21,12,"Ma nʼeicha kpʼumolo akeli,"
JOB,21,13,"Ma jo̩ ajʼura o̩jo̩ du,"
JOB,21,14,"Oñ ma ka ñw O̩jo̩ kakini, Kwo bʼuwa te̩!"
JOB,21,15,"E̩ne̩ chʼOdobao̩gagu, kʼa arʼo̩?"
JOB,21,16,"Go, e̩nyo̩-ma hiʼo̩wo̩ e-ma n;"
JOB,21,17,Onu monu oñ ma kpʼe̩mu ame̩ne̩bibi lu?
JOB,21,18,Ma dab ikakpunu egbe ej afu?
JOB,21,19,"Ame̩ kakini, O̩jo̩ akʼe̩wñ ibe̩te̩-wñ jo̩ anede amo̩ma-wñ."
JOB,21,20,"Eju-wñ onugo ki li o̩labi-wñ,"
JOB,21,21,Todu e̩wñ bo̩ unyi-wñ kʼi awʼo̩ eju ubi-wñ e̩gba kʼi leku?
JOB,21,22,I nʼe̩ne̩ kʼi ako̩ O̩jo̩ e̩wñ ema?
JOB,21,23,"I nʼe̩gba kʼiñmi e̩ne̩ʼka ako̩ kpa tak i aku,"
JOB,21,24,ukpachi-wñ che̩ko̩ ñw omi e̩nya
JOB,21,25,"E̩ne̩ omune̩ aku ef e̩do̩ e̩kpabie̩-wñ,"
JOB,21,26,"Ma kwodachi ef ebutu okujo̩,"
JOB,21,27,"Go, u chema ibe ki dʼefu-me̩,"
JOB,21,28,"Todu ame̩ kakini, Ugbo unyi e̩numo̩la le̩ de̩?"
JOB,21,29,Ame̩ tʼabelo̩na ene mama ta n?
JOB,21,30,Ka ku ma do̩wo̩mʼe̩ne̩bie̩ne̩ iko uchobi?
JOB,21,31,E̩ne̩ adʼo̩na-wñ ki Ie ka eju-wñ?
JOB,21,32,"Ma muda anʼe̩ nyʼalu oji,"
JOB,21,33,Aya o̩go̩ rinyo̩ ñw u;
JOB,21,34,Mak abile ku me̩ nʼe̩wñ o̩wai anyʼumi e̩do̩?
JOB,22,1,Tak E̩laifaz e̩ne̩ Teman dohi kakini:
JOB,22,2,One̩ neke nʼile ñw O̩jo̩?
JOB,22,3,"Uwe̩ chʼe̩no̩kpakpa fa, i arʼO̩dobao̩gagu e̩do̩?"
JOB,22,4,"Ukpe̩ kʼe̩ railo-wñ, oñ i adejurʼe̩,"
JOB,22,5,E̩wñ bibi-we̩ tabale n?
JOB,22,6,"Todu uwe̩ gbʼe̩wñ uhio̩wo̩ o̩wo̩ o̩maye-we̩ o̩lachi ofo,"
JOB,22,7,"Uwe̩ la dʼomiofo ñw e̩ne̩ kʼuhia hiʼo̩ kʼi ñmo̩ n,"
JOB,22,8,"I muda chʼe-e̩ne̩ kʼo̩wo̩-wñ gbo̩ka, owñ nʼane̩-i."
JOB,22,9,"Uwe̩ je̩ ñw amo̩yaukuo̩ko̩ le o̩wo̩ ofo,"
JOB,22,10,"Todule̩ oñ oku lʼuwe̩ daka,"
JOB,22,11,e̩ li e̩chubi kpai uwobi omi ki bʼe̩ ma-i n.
JOB,22,12,O̩jo̩ dʼatate̩ efojale n?
JOB,22,13,"Oñ uwe̩ kakini, E̩wñ O̩jo̩ ma?"
JOB,22,14,"Akpa ki jukpa chʼe̩wñ ubo̩lama-wñ, kʼi we egane̩,"
JOB,22,15,Uwe̩ ñʼagwo̩nyʼo̩na igbele
JOB,22,16,Ku ma fʼuma dinya kwʼemi tak iko-ma jo̩;
JOB,22,17,"Ku ma ka ñw O̩jo̩ kakini, Kwo bʼuwa te̩,"
JOB,22,18,I muda je̩ ñw unyi-ma ko̩ ñw e̩wñ e̩nyo̩—
JOB,22,19,Ame̩no̩kpakpa ali oñ ma ayo̩;
JOB,22,20,"Ma kakini, Ma fʼabo ku ma kwane̩ tʼuwa o̩la ko̩da rinyo̩ me̩,"
JOB,22,21,"E̩ fʼu mʼo̩la fa-i, kʼe̩ gugu ef ure̩do̩;"
JOB,22,22,"O̩ko̩ nagba bʼe̩, e̩ mʼuko̩ o̩la gba kwʼalu-wñ,"
JOB,22,23,"Iche̩wñ kʼe̩ mudabi abʼOdobao̩gagu, ma anʼuwe̩ nyʼo̩gba ge̩,"
JOB,22,24,"kʼe̩ kʼe̩wñ akoko-we̩ jʼef ebutu,"
JOB,22,25,"tak Odobao̩gagu achʼe̩wñ akoko,"
JOB,22,26,"e̩gbale̩ uwe̩ anʼuyo̩ ef Odobao̩gagu,"
JOB,22,27,"Uwe̩ arodubʼo̩, oñ i agbʼo̩;"
JOB,22,28,"E̩gbale̩ e̩ ñʼakpibe e̩wñ tane̩ te̩, tak i alonyane̩ ñw e̩,"
JOB,22,29,"E̩gba ku ma hi uwe̩ wane̩, uwe̩ akakini, Edʼu kwane̩ ño̩ do̩mo̩"
JOB,22,30,"Tʼe̩ne̩ kʼi ma jale n, i agbʼo̩;"
JOB,23,1,Taku Job dohi kakini:
JOB,23,2,"Eñini-i ge̩, o̩la-mi dabe̩ne̩ kʼe-la ñuru."
JOB,23,3,"O, omi ma ma ugbo kʼu naliʼu,"
JOB,23,4,Omi ma choli jo̩ o̩gba-wñ
JOB,23,5,"U ma mʼo̩la kʼi ma ne̩ adohi ñw mi,"
JOB,23,6,I ma nʼukpahiu-wñ inaina ja kpʼomi?
JOB,23,7,"O̩mo̩ e̩no̩kpakpa ma neke bʼo̩ lʼo̩la,"
JOB,23,8,"Go, nalo tʼo̩gba, i la do̩mo̩ n;"
JOB,23,9,"u le tʼo̩wo̩ awohi ugbo kʼi achʼuko̩lo̩, eju-mi la dʼo n;"
JOB,23,10,"I muda mʼo̩na kʼu nale-i,"
JOB,23,11,E̩re̩-mi tʼej e̩re̩-wñ kpakpa;
JOB,23,12,U la dabi tʼubi bʼuko̩ kʼalu-wñ te̩ te̩ n;
JOB,23,13,"Owñ muda dʼalu kʼi de̩, e̩ne̩ la neke rʼo̩ ida?"
JOB,23,14,"E̩wñ ki cheñwate̩ ñw mi, i ache;"
JOB,23,15,Todule̩ nache̩do̩ ñwañwala todu eju-wñ ki dane̩;
JOB,23,16,Todu O̩jo̩ je̩ ñw e̩do̩-mi muda kpu;
JOB,23,17,"todu ma kʼumi da tinyo̩ tak e̩chubi-i wa n,"
JOB,24,1,E̩wñ chi kʼOdobao̩gagu ma dʼiko ajo̩ te̩ n?
JOB,24,2,I nʼabo ku ma chi oli ej o̩me̩ tinyo̩;
JOB,24,3,Ma fʼo̩ke̩ke̩te̩ e̩ne̩ ki ma nʼata n ne bʼo̩ te̩;
JOB,24,4,Ma kʼe̩nale e̩che̩ bʼej o̩na te̩;
JOB,24,5,"Go, dab amo̩ke̩ke̩te̩ ef oko ku ma jʼaje̩tachi"
JOB,24,6,Ma yʼije̩ kwʼoko wa
JOB,24,7,"Ma dachi ago ofo gbogbo ñw o̩jo̩ tod ukpo ku ma ma ne̩ n,"
JOB,24,8,"Omi akpa ma oj uwo uwo,"
JOB,24,9,"I nʼabo ku ma dinya amo̩me̩kpa ku ma ma nʼata n bʼe̩nya iye-ma te̩,"
JOB,24,10,"Ama tale ago ofo, ma nʼe̩wñ ubo̩lama n;"
JOB,24,11,Ma jʼef o̩gba abo-i achʼekpo̩;
JOB,24,12,"Amone̩ jo̩ ewo afifi,"
JOB,24,13,"Abo-i chʼabo ku ma ko̩ ugane̩,"
JOB,24,14,"Ane̩ chane̩ ene̩ akpone̩ akwane̩,"
JOB,24,15,"Eju ache̩ño̩ya kpai ajo̩ko̩ aneju iko kʼo̩jo̩ adu bulu bulu,"
JOB,24,16,Ane̩ chubi ma gwʼura tef unyi;
JOB,24,17,Todu odudu e-ma chʼiñaliña odu;
JOB,24,18,I ahiane̩ ej omi alo;
JOB,24,19,Alu kʼane̩ e̩gbe̩ kpai olu efu adʼomi sno mi;
JOB,24,20,Efu ki bʼi agbenyo̩-wñ;
JOB,24,21,"Agaji kpʼe̩ne̩ ki ma nʼo̩ma n chʼuje̩wñ-ma,"
JOB,24,22,O̩jo̩ muda nʼukpahiu-wñ aje̩ ñw agbiti kpojo̩lugbo;
JOB,24,23,"I aje̩ ñw ma jo̩ to̩ko̩o̩, oñ ma jʼañmi;"
JOB,24,24,"Ma hi o̩la-ma ne pe̩e̩, taku ma le ma;"
JOB,24,25,"I ma dabe̩le̩ n, e̩ne̩ agbʼijali ka kʼu chʼe̩nolemi?"
JOB,25,1,Taku Bildad e̩ne̩ Shuha dohi kakini:
JOB,25,2,O̩da kpʼe̩gahi jʼugbo-wñ;
JOB,25,3,Abogu-wñ nʼaluka?
JOB,25,4,Abʼone̩ ale kʼi mud e̩no̩kpakpa eju O̩jo̩?
JOB,25,5,"Go, i chaka chʼochu, i nʼugane̩ n,"
JOB,25,6,"e̩wñ chʼe-one̩ ki aku, kʼi chʼide̩;"
JOB,26,1,Taku Job dohi kakini;
JOB,26,2,Ete̩ko kʼe̩ te̩ko e̩ne̩ ki ma nʼukpahiu n igbe̩!
JOB,26,3,"Ibe kʼe̩ ko̩ e̩ne̩ ki ma nʼibe n-i ño̩ tabale,"
JOB,26,4,E̩ne̩ e̩ ka o̩la abe̩i jane̩ ñwu ta?
JOB,26,5,"O̩la abo o̩gane̩,"
JOB,26,6,"Ef ojegu tago ofo eju-wñ,"
JOB,26,7,"I fʼo̩pata o̩wo̩ ate̩ nadala abʼagbagba ofofo le̩ ma,"
JOB,26,8,"I aji omiofo tefakpa-wñ ki jukpa le̩,"
JOB,26,9,"I adʼe̩wñ bʼeju ede-wñ ma,"
JOB,26,10,I fʼo̩me̩-wñ fa te̩ bʼeju omi ma okokolo
JOB,26,11,"Oli ugbogaga efojale jʼami,"
JOB,26,12,"I nʼukpahiu-wñ abʼomi ohimini abadi,"
JOB,26,13,"Iñmi-wñ kʼi ñmi rʼu ojale kwote̩ gbaa,"
JOB,26,14,"Go, e̩wñ-i chʼiba iba-wñ kʼi ale ta;"
JOB,27,1,"Taku Job danʼoluka-wñ, oñ i kakini:"
JOB,27,2,"O̩jo̩, kʼi mʼukpe̩ e-mi du tinyo̩,"
JOB,27,3,"(gbogbo abu kʼiñmi dʼefu-mi ta,"
JOB,27,4,"uko-mi ñʼakʼe̩wñ uji n,"
JOB,27,5,Eje̩ kʼame̩ nʼochochi ki jiji rʼumi;
JOB,27,6,"Nagwo̩nyʼo̩kpakpa-mi, u jʼatʼo̩ no̩ n;"
JOB,27,7,"E̩nebi-ml ki dab e̩ne̩bibi,"
JOB,27,8,"Todu e̩wñ chʼukibeno e̩nayechi,"
JOB,27,9,"O̩jo̩ agbʼukwa-wñ,"
JOB,27,10,Odobao̩gagu achʼuyo̩-wñ?
JOB,27,11,Nako̩ me̩ alu kʼo̩wo̩ O̩jo̩ de̩;
JOB,27,12,"Go, o̩chaka-me̩ fʼu li o̩to̩to̩la-me̩ me̩;"
JOB,27,13,"Ukpe̩ e̩ne̩bibi kʼi dʼugbo O̩jo̩ de̩,"
JOB,27,14,"Amo̩ma-wñ awewe nyo̩gba, uje̩wñ o̩kwo̩chageli ma che;"
JOB,27,15,"Atulubo̩ akʼabo-wñ ku ma bo̩ ji,"
JOB,27,16,"Dagba i gbʼajifa jo̩ dab ebutu,"
JOB,27,17,"i chaka gba jo̩, e̩no̩kpakpa la anyi,"
JOB,27,18,"Unyi-wñ kʼi ako̩ dab unyi agara,"
JOB,27,19,"Anana i che e̩gba kʼi dachi, i muda ñʼache ge̩ n;"
JOB,27,20,Okpo fʼu mu dab uwobi omi;
JOB,27,21,"Afu olodudu mʼu du alo, oñ i le wñ,"
JOB,27,22,"Todu i akʼe̩wñ ro̩ boma, i abʼo̩wo̩ lo̩ n;"
JOB,27,23,"Ma agwʼo̩wo̩ rʼo̩ oji,"
JOB,28,1,"I chenʼura ku ma gwa kʼajifa jʼefu-wñ chuu,"
JOB,28,2,"Ma kʼebije kwʼef ane̩ dufu,"
JOB,28,3,"Ma fʼoji e̩chubi kpa,"
JOB,28,4,Ma bi ura-wñ ugbo kʼe̩ne̩ du ma ge̩ne̩ o̩mo̩ n;
JOB,28,5,"I chʼe-ane̩-ile̩, uje̩wñ akwʼefu-wñ dufu;"
JOB,28,6,"Okuta-wñ chʼuña safaya,"
JOB,28,7,"E̩we̩ du ki akpʼe̩la je̩ la mʼo̩na le̩ n,"
JOB,28,8,Ame̩la une̩do̩ dʼe̩re̩ tʼo̩ mama ta n;
JOB,28,9,"One̩ muda anʼo̩wo̩ dala kad okuta ki gbiti,"
JOB,28,10,"I anʼo̩go̩lo̩ ef okuta,"
JOB,28,11,"I are aji aji ki we echa,"
JOB,28,12,Ama ugbo ma ali ibe ta?
JOB,28,13,"One̩ ma alu aja-wñ n,"
JOB,28,14,"Unefu kakini, I dʼefu-mi n,"
JOB,28,15,"Ma anʼo̩jamalia la n,"
JOB,28,16,Ma ane̩ o̩jamalia e-Ofir kpai
JOB,28,17,"O̩jamalia kpai egigo neke chʼokujo̩ kpʼowñ n,"
JOB,28,18,E̩wñ chʼe-ko̩ral kpai kristal ge̩?
JOB,28,19,"Ma neke du topaz Itiopia wawe-wñ n,"
JOB,28,20,Mak ugbo ibe kwo ta?
JOB,28,21,"I maja ñw eju e̩wñ du ki deju,"
JOB,28,22,"E̩kpabie̩ kpʼuku kakini,"
JOB,28,23,"O̩jo̩ chema o̩na-wñ,"
JOB,28,24,"Todu i ago gbogbo tʼotitala ane̩-ile̩-i,"
JOB,28,25,"E̩gba kʼi mʼirwoji du ñw afu,"
JOB,28,26,"e̩gba kʼi fʼo̩me̩ hi te̩ tod omi ojale,"
JOB,28,27,e̩gbale̩ i fʼu li oñ i ka dufu;
JOB,28,28,"Tak i ka ñw one̩ kakini,"
JOB,29,1,"Taku Job ño̩ danʼoluka-wñ, i kakini:"
JOB,29,2,"O omi ma de̩ alu kʼu de̩ ochu ochu ki lale igbegbele,"
JOB,29,3,"e̩gba kʼugane̩ omutula-wñ bʼumi oji ma,"
JOB,29,4,"alu kʼu de̩ iko adanyi-mi,"
JOB,29,5,"e̩gba kʼOdobao̩gagu dʼugbo mi ta,"
JOB,29,6,"e̩gba kʼugbo du kʼu nale chʼura ura,"
JOB,29,7,"E̩gba kʼu dufu nyʼalaku ewo,"
JOB,29,8,"abokolobia fʼumi li oñ ma hi nyʼubi,"
JOB,29,9,"amagboji we o̩la eka,"
JOB,29,10,"oli kwotʼame̩nuto̩gba alu,"
JOB,29,11,"E̩gba kʼeti gbo̩, i kakini, Owñ gbede,"
JOB,29,12,"todabu kʼu mʼe̩no̩bata kʼi akwa gba,"
JOB,29,13,E̩ne̩ ki ache kʼi lenyo̩ kadua ñw mi;
JOB,29,14,"U mʼo̩kpakpa du tʼo̩la, oñ i mud e̩wñ ubo̩lama-mi;"
JOB,29,15,"Omi chʼeju ñw amafeju,"
JOB,29,16,"U chʼata ñw ame̩nale,"
JOB,29,17,"U la fʼo̩go̩ e̩nuji guche̩,"
JOB,29,18,"E̩gba le̩ u kakini, Ef unyi-mi naku,"
JOB,29,19,"ili-mi ta gbogbo kad omi,"
JOB,29,20,"ojima-mi dʼugbo mi etitʼetito̩,"
JOB,29,21,"Amone̩ netiru mi, ma la chechi jo̩"
JOB,29,22,"U fʼe-mi ka, ma ñʼaka ge̩ n,"
JOB,29,23,Ma neju mi alu kʼone̩ aneju omi ojale;
JOB,29,24,"E̩gba ku ma ma dʼo̩ rʼochochi n, eju-mi chʼanyi ñw ma,"
JOB,29,25,"Omi chi o̩na ñw ma, oñ u gugu dabe̩ne̩ kʼe̩nuto̩gba-ma,"
JOB,30,1,"Fa-i abo kʼomi je̩ ñw ma, dʼumi te̩ achuke̩,"
JOB,30,2,Ile e̩wñ naje̩ ugbo ukpahiu o̩wo̩-ma?
JOB,30,3,Ma gbo̩gbe̩ te̩ ñw ubie̩ kpʼebi
JOB,30,4,"ma chi eñmi etutuʼka,"
JOB,30,5,Ma fʼuma ne bʼef amone̩ te̩;
JOB,30,6,"Todule̩ ma gugu ef ukpolo ki abailo,"
JOB,30,7,Ma jʼef etutu akwa;
JOB,30,8,"Amo̩ma ame̩nidada kpʼamo̩ma abo u ma ma nʼodu n ma che,"
JOB,30,9,"Omi la mud eli-ma fa-i me̩,"
JOB,30,10,"Ma hihie̩ne̩-mi, ma je̩ te̩mʼumi n;"
JOB,30,11,"Todabu kʼO̩jo̩ fʼe̩cha o̩o̩do̩-mi kpare kʼi laño̩ fʼumi chʼukata,"
JOB,30,12,"Ame̩nofogoli akwane̩ o̩wo̩ awo̩to̩-mi,"
JOB,30,13,"Ma fʼo̩na e-mi kpabie̩,"
JOB,30,14,Ma wa dabe̩ne̩ kʼo̩do̩ ma gulo̩ awa;
JOB,30,15,E̩wñ ubailo murida abʼumi ma;
JOB,30,16,Onugo-mi kwodafo efu-mi fa-i me̩;
JOB,30,17,"Odu achiku achiku-mi akpa mi na,"
JOB,30,18,Ukpahiu lile fʼe̩wñ o̩la-mi kpabie̩;
JOB,30,19,"I mʼumi du rikpolo tʼef e̩pio̩,"
JOB,30,20,"Naraku dʼuwe̩, e̩ la dohi ñw mi n;"
JOB,30,21,Uwe̩murida e̩ne̩ kʼi ache mi o̩lachi;
JOB,30,22,"Uwe̩ adʼumi kwane̩ tʼoj afu,"
JOB,30,23,"I-i, u chema kʼuwe̩ adʼumi wa ñw uku,"
JOB,30,24,E̩ne̩ kʼunyi gulo̩ bʼo ma anʼo̩wo̩ data n?
JOB,30,25,Omi raku tod e̩ne̩ ki achʼo̩bata o̩jo̩ te̩ n?
JOB,30,26,"E̩gba kʼomi muda neju e̩nyo̩, e̩bie̩ne̩ lewa;"
JOB,30,27,"E̩do̩-mi ache giligili, i ñmi n;"
JOB,30,28,"Año̩la-mi kpa, i muda chʼolu che n;"
JOB,30,29,"Omaye amogbemgbem omi che,"
JOB,30,30,"Año̩-mi da chi da chi, oñ i alaño̩,"
JOB,30,31,"Todule̩ umolo-mi mud edaido̩,"
JOB,31,1,Omi fʼilo kpe̩ kpʼeju-mi me̩;
JOB,31,2,Todu e̩wñ ma chʼukpe̩ e-O̩jo̩ kʼikwʼate̩?
JOB,31,3,I chʼuchobi ake̩re̩bʼame̩nuji n?
JOB,31,4,I ali o̩na o̩na-mi n?
JOB,31,5,"Omi kpʼolemi ma kpe̩re̩,"
JOB,31,6,"je̩ ñw ma fʼumi ñwago oj e̩bo̩ o̩kpakpa,"
JOB,31,7,"E̩re̩-mi ma muna bʼo̩na te̩,"
JOB,31,8,"mak e̩gbale̩ omi ki fʼe̩wñ gbe̩, kʼe̩ne̩ omune̩ ki je̩;"
JOB,31,9,"Iche̩wñ kʼe̩wñʼka gwʼe̩do̩-mi o̩gwo̩ kʼu tene o̩ya one̩,"
JOB,31,10,"mak e̩gbale̩ o̩ya-mi ki no̩ e̩wñ tod e̩ne̩ omune̩,"
JOB,31,11,Todu e-le̩ ma chʼudu e̩bie̩ne̩;
JOB,31,12,"todu una ki afʼe̩wñ lie̩ gbogbo tʼef e̩kpabie̩ e-le̩ che,"
JOB,31,13,"Omi ma fʼeju kpʼo̩la adu-mi e̩ne̩ke̩le̩ abe̩k onobule̩ bo,"
JOB,31,14,mak abʼu nache e̩gba kʼO̩jo̩ kwane̩?
JOB,31,15,I chʼe̩ne̩ ki che mi efu iye-mi chʼowñ n?
JOB,31,16,"Iche̩wñ kʼu fʼame̩nubie̩ ubi bʼe̩wñ ki dʼuma e̩do̩ te̩,"
JOB,31,17,"abe̩k omi kate gugu abu e̩wñ-mi je̩,"
JOB,31,18,"(o̩da, akwʼo̩jo̩ okolobia-mi i dʼugbo mi agba dabe̩ne̩ kʼu chʼata-wñ,"
JOB,31,19,"iche̩wñ kʼomi li e̩ne̩ du ki alenyo̩ tod ukpo kʼi ma ne̩ n,"
JOB,31,20,"iche̩wñ kʼago-wñ ma kadua ñw mi n,"
JOB,31,21,iche̩wñ kʼomi chi o̩wo̩-mi nyʼate̩
JOB,31,22,"mak e̩gbale̩ o̩papata ojika-mi kʼi ñwa bʼo̩ te̩,"
JOB,31,23,"Todu uchobi ki akwʼugbo O̩jo̩ chʼe̩wñ ubailo ñw mi,"
JOB,31,24,"Iche̩wñ kʼomi dʼo̩jamalia chʼukibeno-mi,"
JOB,31,25,"iche̩wñ kʼomi gwoguyo̩ ukpe̩ kʼu nʼe̩wñ nana tabale,"
JOB,31,26,"iche̩wñ kʼomi gʼolu e̩gba kʼi afu,"
JOB,31,27,"kʼe̩wñ le̩ gwʼe̩do̩-mi o̩gwo̩ maja maja,"
JOB,31,28,"e-le̩ ma ño̩ chʼudu kʼamakajo̩ abʼudu-wñ ñw mi,"
JOB,31,29,"Iche̩wñ kʼomi gwoguyo̩ abu ku ma fʼe̩ne̩ kʼi chulaka-mi kpabie̩,"
JOB,31,30,"(ochochi, omi je̩ ñw alu-mi dure"
JOB,31,31,"iche̩wñ kʼaboke̩le̩ unyabo-mi ma ka n, kakini,"
JOB,31,32,(ilowa ru ojukpologu n;
JOB,31,33,"i la chʼe̩wñ kʼu dʼechada-mi maja dab Ade̩m,"
JOB,31,34,"todabu kʼu railo o̩wo̩ amone̩ lile,"
JOB,31,35,"O, omi ma nʼe̩ne̩ʼka kʼi agbʼomu-mi!"
JOB,31,36,Omi ma mʼu du nʼika-mi ale chuu;
JOB,31,37,U ma choli e̩re̩-mi kʼu chi ñw u;
JOB,31,38,"Iche̩wñ kʼane̩ uche̩-mi kwa achagwunyu mi,"
JOB,31,39,"iche̩wñ kʼomi je̩ ura-wñ kʼu ma rʼo̩me̩ ñw u n,"
JOB,31,40,"mak ikeke ki tiga koji e̩wñ e̩yo,"
JOB,32,1,"Abe̩le̩ abo me̩ta-i we ohi edu ñw Job, todabu kʼi chʼe̩no̩kpakpa eju o̩la-wñ."
JOB,32,2,"Tak E̩laihiu o̩ma Barake̩l, e̩ne̩ Buz kʼi dʼef olo̩pu Ram kwowe̩do̩. I we̩do̩ru Job ukpe̩ kʼi adale ñw o̩la-wñ kʼi ma dale ñw O̩jo̩ n."
JOB,32,3,"I ño̩ we̩do̩rʼamonuku Job me̩ta le̩ ukpe̩ ku ma ma li ohi du n, ma la kpa Job abi kpo̩."
JOB,32,4,E̩laihiu le̩ la kpo̩kpe̩ tak i ko̩la ñw Job ukpe̩ ku ma chʼogijo ñw u.
JOB,32,5,"Tak e̩gba kʼE̩laihiu li ka kʼohi du dʼef alu abo me̩ta le̩ n, i kwowe̩do̩."
JOB,32,6,Oñ E̩laihiu o̩ma Barake̩l e̩ne̩ Buz le̩ dohi kakini:
JOB,32,7,"U kakini, Ogijo ki ka ta,"
JOB,32,8,"Afuʼka muda dʼef e̩ne̩ du,"
JOB,32,9,"I chʼame̩ne̩lile nʼibe n,"
JOB,32,10,"Todule̩ u kakini, Netirʼumi;"
JOB,32,11,"Go, omi neju uko̩la-me̩,"
JOB,32,12,"U netirʼame̩,"
JOB,32,13,"Nago, tode̩gba ku me̩ kakini, A fʼibe li me̩;"
JOB,32,14,"I chʼomi i kʼo̩la ñw u n,"
JOB,32,15,"Ugoju mʼuma da dago, ma ño̩ dohi ge̩ n;"
JOB,32,16,Omi achechi dago ukpe̩ kʼoli kpotʼuma alu?
JOB,32,17,Omi ñʼadohi ukpe̩ e-mi ge̩;
JOB,32,18,"Todu uko̩la chekʼumi efu,"
JOB,32,19,"Go, ef e̩do̩-mi dab achiwebe̩te̩ma ki ma nʼawo kʼafu-wñ ale dufu n;"
JOB,32,20,"Nako̩la, kʼe̩do̩-mi ki bo̩;"
JOB,32,21,"U nʼe̩nejuma du n, agba"
JOB,32,22,"Todu u meju ma akʼurinyo̩ o̩fa n,"
JOB,33,1,"Alu du ki de̩, Job, agba, e̩ gbʼo̩la-mi ke, netirʼuko̩la-mi chaka."
JOB,33,2,"Go ta, u mʼalu-mi chi te̩ me̩;"
JOB,33,3,"O̩la-mi aka o̩kpakpa ki dʼe̩do̩-mi,"
JOB,33,4,"Afu O̩jo̩ che mi,"
JOB,33,5,"Uwe̩ neke che, mak e̩ dohi ñw mi;"
JOB,33,6,"Go, omi dʼalu kʼuwe̩ de̩ ugbo O̩jo̩;"
JOB,33,7,Ailo e-mi era anyʼuwe̩ okpo n;
JOB,33,8,"Uwe̩ la ka oñ eti-mi gbo̩,"
JOB,33,9,"U che̩fe̩, i nʼada du kʼu je̩ n;"
JOB,33,10,"Go, i atene aida mi,"
JOB,33,11,"I mʼumi e̩re̩ ko nyʼodo,"
JOB,33,12,"Go, ohi nadu ñw e̩ kakini, E̩ nʼo̩kpakpa ef e-le̩ n."
JOB,33,13,E̩wñ chi kʼe̩ bʼo̩ ja?
JOB,33,14,"Todu O̩jo̩ ako̩la lʼo̩naʼka,"
JOB,33,15,"Ef o̩na ena kpʼane̩ ego odu,"
JOB,33,16,"e̩gbale̩ i abi eti amone̩,"
JOB,33,17,"todu kʼi rʼone̩ da bʼibe kʼi ñwa te̩,"
JOB,33,18,"I agwo̩nyʼonugo one̩ ubi bʼenyʼef o̩lo̩ulu te̩,"
JOB,33,19,"Ma ño̩ dʼiwo̩ wa akʼone̩ e̩wñ oj ate̩-wñ,"
JOB,33,20,"Todule̩ efu-wñ ahihie̩ne̩ uje̩wñ,"
JOB,33,21,"O̩re̩la-wñ aje̩ rinyo̩, ku ma we eliʼu;"
JOB,33,22,"Ochochi, onugo-wñ aleme̩ru o̩lo̩ulu me̩,"
JOB,33,23,"Iche̩wñ kʼonuche̩ʼka dʼugbo-wñ,"
JOB,33,24,"tak i amo̩la ñw u, kʼi ño̩ kakini,"
JOB,33,25,o̩re̩la-wñ achʼetito̩ dab imo̩to̩;
JOB,33,26,"I arodubʼO̩jo̩, oñ i aliʼu eju,"
JOB,33,27,"i anʼeli ako̩ eju amone̩, oñ i aka kakini:"
JOB,33,28,"I mʼonugo-mi gba kʼi we enyʼef o̩lo̩ulu,"
JOB,33,29,"Go, O̩jo̩ ache e̩wñ-i du kpʼone̩,"
JOB,33,30,"kʼi mʼonugo-wñ du dabi kwʼo̩lo̩ulu wa,"
JOB,33,31,"E̩ go nyo̩nyo̩, Job, netirʼumi;"
JOB,33,32,"Iche̩wñ kʼe̩ nʼe̩wñ kʼe̩ ka, dohi ñw mi;"
JOB,33,33,"I ma nʼe̩wñ kʼe̩ ka n, mak e̩ netirʼumi;"
JOB,34,1,Tak E̩laihiu dohi kakini:
JOB,34,2,"Me̩ netirʼo̩la-mi, ame̩ amanibe-i, dʼeti tʼo̩la-mi, ame̩ ku me̩ mʼe̩wñ;"
JOB,34,3,todu eti ajʼo̩la ma
JOB,34,4,Awa ki tu e-ki tʼo̩kpakpa kʼa dʼu;
JOB,34,5,"Todu Job ka kʼowñ chʼe̩no̩kpakpa,"
JOB,34,6,narʼemi nyʼo̩kpakpa-mi;
JOB,34,7,E̩ne̩ dabu Job?
JOB,34,8,kʼi tale kpʼamachʼe̩wñ e̩bie̩ne̩
JOB,34,9,"Todu i kakini,"
JOB,34,10,"Todule̩ me̩ netirʼumi, ame̩ ku me̩ mʼoji e̩wñ,"
JOB,34,11,"Todu alu kʼuko̩lo̩ one̩ de̩, abe̩le̩ i arʼo̩me̩ ñw u,"
JOB,34,12,"Ochochi, O̩jo̩ ache e̩wñ bibi du n,"
JOB,34,13,E̩ne̩ dʼo̩da ile̩ ñw u?
JOB,34,14,"Iche̩wñ ki chʼo̩la-wñ kate oñ e̩do̩-wñ tʼo̩,"
JOB,34,15,"mak o̩re̩la du alenyo̩ alukate,"
JOB,34,16,"Iche̩wñ kʼe̩ chemʼoji e̩wñ, e̩ gbʼe-i ke;"
JOB,34,17,E̩ne̩ʼkate kʼajo̩ o̩kpakpa chʼe̩wñ ulaka-wñ anʼo̩da one̩?
JOB,34,18,"E̩ne̩ ki aka ñw onu kakini, Uwe̩ e̩nebili,"
JOB,34,19,"kʼamagboji ma chʼame̩nejuma-wñ n,"
JOB,34,20,Achigili ma leku;
JOB,34,21,"Todu eju-wñ tʼo̩na o̩na e-one̩,"
JOB,34,22,I nʼe̩chubi kpʼojiji uku
JOB,34,23,Todu i dʼiko te̩ ñw e̩ne̩ du
JOB,34,24,"I kajo̩ amagbiti tak i fʼuma ge̩ ye̩ge̩ye̩ge̩ n,"
JOB,34,25,"Abu kʼi fʼuko̩lo̩-ma ma nyo̩nyo̩,"
JOB,34,26,I agwo ma dajane̩ dabe̩ne̩ kʼame̩ne̩bibi
JOB,34,27,"todabu ku ma muna bʼetʼo̩ ubi te̩,"
JOB,34,28,"todule̩ oñ inaku ame̩nubie̩ le gbogbo tʼugbo-wñ,"
JOB,34,29,"i dʼuñmi wa, e̩ne̩ akpʼo̩ abi?"
JOB,34,30,"todu kʼe̩ne̩ ki ma kpe̩do̩rʼO̩jo̩ n ki we ejʼo̩fe̩,"
JOB,34,31,"I nʼe̩ne̩ du ki ka ñw O̩jo̩ kakini,"
JOB,34,32,"e̩wñ kʼomi ma li n, e̩ ko̩ mi;"
JOB,34,33,"Uro̩me̩-wñ adʼalu ki dʼuwe̩ e̩do̩,"
JOB,34,34,"Abo ku ma mʼoji e̩wñ aka ñw mi kakini,"
JOB,34,35,"Job ma e̩wñ kʼi aka n,"
JOB,34,36,"Ma ma jʼiJob ma gbogbo nyane̩,"
JOB,34,37,Todu i ñʼajʼada manyʼadure kʼi ta;
JOB,35,1,E̩laihiu dohi kakini:
JOB,35,2,E̩ nibe ka kʼe-le̩ chʼo̩kpakpa?
JOB,35,3,"Kʼuwe̩ aka kakini, ile e̩wñ i ane̩ ñw mi?"
JOB,35,4,"Omi adohi ñw e̩,"
JOB,35,5,Chʼeju-we̩ nyʼojale kʼe̩ go;
JOB,35,6,"Uwe̩ dure fa, ab e-le̩ achʼo?"
JOB,35,7,"Iche̩wñ kʼe̩ chʼo̩kpakpa fa, ile e̩wñ owñ aje̩ ef e-le̩?"
JOB,35,8,"E̩wñ bibi-we̩ neke chʼone̩ e̩go̩-we̩,"
JOB,35,9,Todabu kʼone̩ ete̩mane̩ chʼo̩gbe̩nugbe̩ amone̩ jʼakwa;
JOB,35,10,"I muda nʼe̩ne̩ du ki aka n, kakini, Ugbo O̩jo̩, Acho̩na-mi,"
JOB,35,11,"I aje̩ ñw a nʼibe tʼame̩la abe̩re̩me̩le̩ ile̩ le,"
JOB,35,12,"O̩mo̩ ma jʼakwa, i la adohi ñw ma n,"
JOB,35,13,"Ochochi, O̩jo̩ agbʼo̩la ibe̩te̩ n,"
JOB,35,14,"Ab e̩ chaka ka kʼuwe̩ aliʼu n,"
JOB,35,15,"Fa-i, ukpe̩ kʼO̩jo̩ ma wa fejudʼe̩ ef uwe̩do̩ n,"
JOB,35,16,"todule̩ oñ Job achi alu-wñ ako̩la o̩wai,"
JOB,36,1,E̩laihiu ño̩ ka kakini:
JOB,36,2,"Fe̩do̩je̩ kpʼomi pe̩e̩ ta, oñ nañʼuwe̩,"
JOB,36,3,"Omi akʼe̩wñ ema-mi kwʼo̩najiji wa,"
JOB,36,4,"Todu ochochi, uko̩la-mi chʼolemi n;"
JOB,36,5,"Go, O̩jo̩ gbiti, i muda dʼe̩wñ du rʼo̩che̩ke̩ne̩ n;"
JOB,36,6,"I adejutʼiñmi ame̩ne̩bibi n,"
JOB,36,7,"I adʼeju-wñ bʼame̩no̩kpakpa te̩ n,"
JOB,36,8,Iche̩wñ ku ma fʼuma ji igbaligba
JOB,36,9,e̩gbale̩ i aje̩ ñw ma ma e̩wñ ku ma che
JOB,36,10,"I ñʼabi eti-ma rʼo̩la eko̩che̩,"
JOB,36,11,"Iche̩wñ ku ma neti ku ma la rʼo̩,"
JOB,36,12,"Iche̩wñ ku ma ma muda nyeti n,"
JOB,36,13,Ama ame̩nayechi ef e̩do̩-ma agba uwe̩do̩ jo̩ ñw o̩la-ma;
JOB,36,14,"Ma aku o̩jo̩ okolobia-ma,"
JOB,36,15,"I nʼo̩bata-ma agba ame̩no̩bata,"
JOB,36,16,"Ochochi, i dʼowñ e̩do̩ kʼi gwʼuwe̩ o̩gwo̩ kwef alu ekpama kʼe̩ kpama te̩"
JOB,36,17,Udu ku ma bu ñw ame̩ne̩bibi muda che̩ko̩ efu-we̩;
JOB,36,18,"Nago, tode̩gba kʼuke̩do̩fulu agwʼuwe̩ o̩gwo̩ kʼe̩ chane̩ echʼe̩de̩te̩;"
JOB,36,19,Aku kʼe̩ ro̩ agbʼo̩na nyʼo̩pe̩cha-we̩?
JOB,36,20,"E̩ ki ño̩ ñeju o̩jo̩ edu,"
JOB,36,21,"Nago, e̩ ki rida tʼef e̩wñ ibe̩te̩ n,"
JOB,36,22,"Go, O̩jo̩ dʼatate̩ ef ukpahiu-wñ;"
JOB,36,23,E̩ne̩ ka ñw u ka kʼo̩na kʼe̩ le de̩?
JOB,36,24,"E̩ narewa kʼe̩ diba ñw uko̩lo̩-wñ,"
JOB,36,25,Amone̩ du mʼeju korʼu;
JOB,36,26,"Go, O̩jo̩ tabale, a la mʼo̩ n;"
JOB,36,27,"Todu i afa ito̩ ito̩ omi tʼatate̩,"
JOB,36,28,"oñ ojale akʼe-le̩ dajane̩,"
JOB,36,29,E̩ne̩ du neke mʼoji alu ku ma fʼakpa akpa fa te̩?
JOB,36,30,"Go, i fʼugane̩-wñ nadala te̩ lʼo̩la-wñ daka,"
JOB,36,31,Todu e-le̩ i adu kajo̩ amone̩;
JOB,36,32,"I akʼo̩mamanya bʼo̩wo̩-wñ ma,"
JOB,36,33,"Akpabana chʼonuche̩-wñ ki ka kʼi lewa me̩,"
JOB,37,1,"I-i e̩do̩-mi ñʼaga tod e-le̩ ge̩, oñ i mu chi bʼe̩gu-wñ te̩."
JOB,37,2,"Me̩ neti, me̩ netirʼekuku omu-wñ"
JOB,37,3,"I atʼo̩ no̩ kʼi ko̩la ugbo du o̩gane̩ efojale,"
JOB,37,4,Ubi le̩ tak omuʼka akwa;
JOB,37,5,Omu O̩jo̩ ki aka akpabana chʼawuwu;
JOB,37,6,"Todu i aka ñw isno kakini, Lewa bʼane̩ ma;"
JOB,37,7,"I fʼo̩wo̩ e̩ne̩ du hiuko̩,"
JOB,37,8,"Tak ame̩wñ iñmi oko du atʼef ura-ma,"
JOB,37,9,"O̩lulu akwʼo̩wo̩ o̩pata o̩gane̩ wa,"
JOB,37,10,"Iñmi kʼO̩jo̩ ñmiru oñ omi mud ais,"
JOB,37,11,"I-i, i akʼadu omi jʼef akpa ki jukpa,"
JOB,37,12,"Ef o̩wo̩-wñ ma jo̩ ku ma tale okokolo,"
JOB,37,13,"dagba i je̩ ñw u wa kʼi chʼitali, dagba i chʼutod ane̩-wñ,"
JOB,37,14,"Gbo̩ e-i, O Job;"
JOB,37,15,Uwe̩ chema alu kʼO̩jo̩ ache kʼi añwa ñw ma?
JOB,37,16,I chetʼe̩ ibe alu kʼi che kʼi kʼakpa ne jo̩?
JOB,37,17,abile kʼukpo ubo̩lama-we̩ akpuna
JOB,37,18,"Uwe̩ neke fʼojale nadala te̩,"
JOB,37,19,Ko̩ wa o̩la kʼa aka ñw u;
JOB,37,20,One̩ aka ñw u ka kʼomi neku o̩la eka?
JOB,37,21,Fa-i amone̩ neke go ugane̩
JOB,37,22,O̩wo̩ o̩pata ate̩ una ada kʼi chʼuto̩ eju dab o̩jamalia;
JOB,37,23,Odobao̩gagu—awa neke gwili-wñ n;
JOB,37,24,Todule̩ oñ amone̩ arailo-wñ;
JOB,38,1,"Taku Jihofa dʼef ololo adohi ñw Job, i kakini:"
JOB,38,2,E̩ne̩ nʼuko̩la kʼe̩wñ ema ma dʼef uwñ-i n agwʼohi o̩la ji taa?
JOB,38,3,"Fʼe̩wñ lʼago-we̩ de kʼe̩ fʼo̩la e̩ne̩ke̩le̩ mu,"
JOB,38,4,Ugbo uwe̩ de̩ e̩gba kʼu dʼe̩re̩ ile̩-i nyʼane̩ taa?
JOB,38,5,E̩ne̩ ka kʼab e̩ñwa-wñ ade̩ de̩—e̩ chema chuu!
JOB,38,6,E̩wñ ma dʼe̩re̩-wñ nyane̩ oji wñ?
JOB,38,7,"Abu kʼilawo ilawo inajo̩ jʼakʼeli,"
JOB,38,8,"E̩ne̩ la rʼo̩na o̩na ohimini abadi,"
JOB,38,9,"e̩gba kʼu kʼakpa chʼe̩wñ ubo̩lama-wñ,"
JOB,38,10,"Kʼu la fʼo̩me̩-wñ hi te̩,"
JOB,38,11,"kʼu kakini, Emi uwe̩ akade, uwe̩ ale gu emi du n,"
JOB,38,12,"Akwʼe̩gba ku ma bi we̩, uwe̩ ñwa ñw o̩jo̩ ki añwa mama me̩? Kʼe̩ la je̩ ñw ane̩ ki ma uña-wñ ugbo kʼi ane̩?"
JOB,38,13,"Todu kʼi gwo̩nyʼeti afe̩ ane̩ ile̩,"
JOB,38,14,"I arida alu kʼo̩bia arida e̩gba ku ma dʼe̩wñ ehiuko̩ kamʼo̩,"
JOB,38,15,"Ma fʼugane̩-ma fa ubi bʼame̩ne̩bibi te̩,"
JOB,38,16,E̩ gudu tʼugbo kʼomi ohimini abadi abi kwo me̩?
JOB,38,17,Ma mʼalaku alaku uku du tejugede ñw e̩?
JOB,38,18,Uwe̩ nʼibe alu kʼunabe̩ ile̩ de̩?
JOB,38,19,Ugbo chʼo̩na unyi ugane̩?
JOB,38,20,Todu kʼe̩ mʼu du le tʼo̩ja-wñ
JOB,38,21,"Uwe̩ chema, todu ma fʼe̩ bi e̩gba le̩ me̩,"
JOB,38,22,E̩ mugudu tʼef akpulu ugbo ku ma kʼisno jo̩?
JOB,38,23,"Owñ chʼe-kʼu kojo̩ tod iko o̩bata,"
JOB,38,24,Ugbo chʼo̩na tʼugbo ku ma fʼugane̩ kpe̩ru jo̩ taa?
JOB,38,25,E̩ne̩ nʼo̩cha tod omi ki alo̩ akiliwo le̩?
JOB,38,26,Kʼi kʼomi ojale wa abʼane̩ ugbo kʼone̩ du ma de̩ n ma?
JOB,38,27,"kʼane̩ o̩kpakpala kʼi chihi te̩ ofo ki bo̩,"
JOB,38,28,Omi ojale chenʼata?
JOB,38,29,Efu e̩ne̩ oñ ais kwo dufu?
JOB,38,30,"Omi-wñ ama te̩ dab okuta,"
JOB,38,31,Uwe̩ neke nʼigbaligba fʼO̩ya O̩machi ji?
JOB,38,32,Uwe̩ neke nʼilawo ilawo dufu iko-wñ?
JOB,38,33,Uwe̩ ma e̩wñ uhio̩me̩ e̩wñ efojale?
JOB,38,34,"Uwe̩ neke chʼomu-we̩ nyʼate̩ kʼi kad akpa,"
JOB,38,35,"Uwe̩ neke kpʼo̩mamanya uche̩, kʼi alo"
JOB,38,36,E̩ne̩ dʼibe tʼefu?
JOB,38,37,E̩ne̩ nʼibe kʼi akʼakpa aluka?
JOB,38,38,E̩gba kʼebutu acha ajʼugboʼkate kʼi ma te̩
JOB,38,39,Uwe̩ neke do̩de̩ e̩la ñw ole idu kʼi je̩?
JOB,38,40,"E̩gba ku ma hi e̩do̩ mane̩ ye̩ye̩ ef unyi-ma,"
JOB,38,41,"E̩ne̩ akʼuje̩wñ jo̩ ñw o̩tagalama,"
JOB,39,1,E̩ chema iko kʼamewo oko abi o̩ma?
JOB,39,2,E̩ neke kaluka ochu ochu ku ma je̩?
JOB,39,3,"Owñ chʼe̩gba ku ma hi ofe wʼane̩,"
JOB,39,4,"Amo̩ma-ma agbiti alo, ma ne̩ ma gba o̩do̩da pee;"
JOB,39,5,E̩ne̩ tʼo̩ke̩ke̩te̩ oko tane̩ kʼi lo-wñ?
JOB,39,6,"E-kʼomi dʼegbili me̩de̩de̩ chʼunyi-wñ,"
JOB,39,7,Utu ki dʼef ewo chʼe̩de̩te̩ eju-wñ;
JOB,39,8,"I tʼoj uwo uwo ale kʼi chʼokije̩-wñ,"
JOB,39,9,E̩fa jʼache e̩wñ ñw e̩?
JOB,39,10,Uwe̩ neke nʼiku ji e̩fa kʼi akʼe̩be̩ ñw e̩?
JOB,39,11,Uwe̩ ake̩do̩nʼo ukpe̩ kʼukpahiu-wñ tabale?
JOB,39,12,Uwe̩ adʼo̩ rʼochochi ka kʼi akʼe̩wñ e̩yo̩-we̩ wʼunyi?
JOB,39,13,Obijim anʼika dala;
JOB,39,14,"Todu i atʼe̩ge̩-wñ no̩ jʼef ane̩,"
JOB,39,15,"i la agbenyo̩ ka kʼe̩re̩ neke kpʼo̩fo̩ mʼane̩,"
JOB,39,16,E̩do̩-wñ kparʼamo̩ma-wñ dabe̩ne̩ ki ma chʼowñ ne̩ n;
JOB,39,17,"todabu kʼO̩jo̩ ma dʼibe ñw u,"
JOB,39,18,"E̩gba kʼi adʼika kʼi ra,"
JOB,39,19,Uwe̩ dʼukpahiu ñw anya?
JOB,39,20,Uwe̩ je̩ ñw u ta dab imiejo?
JOB,39,21,"I dʼef o̩go̩ adʼo̩wo̩-wñ gwʼane̩, ukpahiu-wñ chʼuyo̩-wñ;"
JOB,39,22,"I akerʼe̩wñ ailo, e̩do̩-wñ la ada kpu n;"
JOB,39,23,"Ahiagba ako̩la nyʼu o̩la,"
JOB,39,24,"I achʼo̩ko̩, i alo̩fu kʼi kʼane̩ mi;"
JOB,39,25,"O̩kakachi ogu fʼo̩la ka, i kakini, Ibaa!"
JOB,39,26,Ibe e-we̩ je̩ ñw uji ada?
JOB,39,27,Uwe̩ ñwa ñw o̩re̩ tak i ate̩gu
JOB,39,28,"I adodo oj apata, oñ i akʼunyi-wñ"
JOB,39,29,O̩mo̩ i atejane̩ e̩la kʼi amu;
JOB,39,30,Amo̩ma-wñ amie̩ e̩bie̩;
JOB,40,1,Oñ Jihofa ño̩ ka ñw Job kakini:
JOB,40,2,E̩ne̩ kʼe̩wñ du ma nyʼo̩ eju n akobʼOdobao̩gagu?
JOB,40,3,"Taku Job dohi ñw Jihofa, i kakini:"
JOB,40,4,"Go, omi chʼe̩wñ o̩che̩ke̩ne̩ ofo; ab u nadohi ñw e̩?"
JOB,40,5,"Omi ko̩la onuʼka me̩, u ñʼadohi ge̩ n;"
JOB,40,6,"Taku Jihofa dʼef ololo le̩ adohi ñw Job, i kakini:"
JOB,40,7,"Fʼe̩wñ lʼago-we̩ de, kʼe̩ fʼo̩la e̩ne̩ke̩le̩ mu;"
JOB,40,8,Uwe̩ ñʼatu ajo̩ kʼu naka ge̩?
JOB,40,9,Uwe̩ nʼo̩wo̩ dab e-O̩jo̩?
JOB,40,10,Kʼe̩gahi kpʼuto̩ nyʼo̩la ke;
JOB,40,11,"Kʼo̩fu uwe̩do̩-we̩ dajane̩,"
JOB,40,12,"Kejurʼe̩ne̩ du kʼi ake, kʼe̩ fʼu hi wa ne̩;"
JOB,40,13,Ko ma maja jʼugboʼkate ef ebutu;
JOB,40,14,"Tak omi agogbodʼe̩,"
JOB,40,15,Go o̩kaku kʼomi ño̩ che manyʼuwe̩ ge̩;
JOB,40,16,"Go ta, ukpahiu-wñ dʼago-wñ,"
JOB,40,17,I ata otihi-wñ dab oli sida;
JOB,40,18,"Achiku-wñ chʼologbo ebijeikpa,"
JOB,40,19,Owñ tʼo̩gba ef uko̩lo̩ kʼO̩jo̩ che;
JOB,40,20,Todu uwo uwo akʼuje̩wñ dufu ñw u
JOB,40,21,"I adachi ofe oli lotus,"
JOB,40,22,Oli lotus le̩ chʼolubo̩ abʼo ma;
JOB,40,23,"Go, ohimini chaka wobi, i ajʼakpukputu n;"
JOB,40,24,"I kʼeju jo̩, one̩ neke mʼu?"
JOB,41,1,E̩ neke nʼuwo̩ fa Lifayatan du-fu?
JOB,41,2,E̩ neke dʼiku tunyʼiñmo̩-wñ?
JOB,41,3,I agbo̩ko̩ ño̩ gbo̩ko̩ bʼe̩?
JOB,41,4,I jʼakpʼalo kpʼuwe̩?
JOB,41,5,Uwe̩ adʼu chiya dab e̩we̩?
JOB,41,6,Amame̩ja anyʼaja-wñ?
JOB,41,7,E̩ neke kʼo̩daji ro̩nyʼu kʼugbo du año̩-wñ ma abo̩ n?
JOB,41,8,Dʼo̩wo̩ kadʼo ke;
JOB,41,9,"Go, e̩do̩ one̩ ki kibeno ka kʼi adʼu akpabie̩;"
JOB,41,10,I nʼe̩ne̩ du ki nʼe̩do̩ kʼi adʼu e̩do̩ kwane̩ n.
JOB,41,11,E̩ne̩ dʼe̩wñ ñw mi ejodudu kʼu nadabi dʼakoji ñw u?
JOB,41,12,"I chʼe-e̩wñ año̩la-wñ ojoji ojoji le̩,"
JOB,41,13,E̩ne̩ neke gwʼe̩wñ o̩la-wñ jʼane̩?
JOB,41,14,E̩ne̩ neke bi olugbana eju-wñ?
JOB,41,15,"Ikpako ki bʼubi-wñ ma o̩gba o̩gba chʼuba-wñ,"
JOB,41,16,I kad omune̩ kʼafu ma nekʼale agbagba-wñ n.
JOB,41,17,I chegamʼomune̩;
JOB,41,18,"Achifo-wñ abʼuna,"
JOB,41,19,O̩go̩ una la akwef alu-wñ dufu;
JOB,41,20,"Odudu la akwef iñmo̩-wñ dufu,"
JOB,41,21,"Afu iñmo̩-wñ adʼuna tʼige̩,"
JOB,41,22,"Ukpahiu ru o̩lo̩-wñ,"
JOB,41,23,"Ikpe̩ o̩re̩la-wñ gamʼomune̩,"
JOB,41,24,"E̩do̩-wñ gbiti dab okuta,"
JOB,41,25,"E̩gba kʼi dʼo̩la-wñ kwane̩, amagbiti achokpo;"
JOB,41,26,"Dagba one̩ nʼo̩kwo̩chageli gwoda, i chʼo abu du n;"
JOB,41,27,"Ebije dab e̩gbe eju-wñ,"
JOB,41,28,O̩fa aje̩ ñw u ra n;
JOB,41,29,I fʼugbo̩lo̩ oli lorʼikakpunu egbe ofo;
JOB,41,30,Efu-wñ ki akulu ane̩ chʼanade ki ale̩;
JOB,41,31,I aje̩ ñw ugbo ki nefu ki na dab ucha;
JOB,41,32,I ache kʼikpa-wñ ki fane̩ atʼo̩ ubi;
JOB,41,33,"E̩go̩-wñ ki ma arailo n, dʼile̩ n."
JOB,41,34,I ago e̩wñ du ki jʼatate̩;
JOB,42,1,Taku Job dohi ñw Jihofa kakini:
JOB,42,2,"U chema ka kʼuwe̩ neke che e̩wñ du,"
JOB,42,3,E̩ne̩ nʼuko̩la kʼe̩wñ ema ma dʼef uwñ-i n akʼo̩la kʼu lo maja taa?
JOB,42,4,"Gbo̩ ta, o̩ko̩ nagbabʼe̩ oñ nako̩la;"
JOB,42,5,"Eti-mi gbʼinabali-we̩ akwoubi,"
JOB,42,6,"todule̩ nahihie̩ne̩ o̩la-mi-i,"
JOB,42,7,"Abe̩le̩ abu ku Jihofa fʼo̩la le̩ ka ñw Job kpa, Jihofa ka ñw E̩laifaz e̩ne̩ Teman le̩, kakini: Uwe̩do̩-mi mutajo nyʼuwe̩ kpʼamonuku-we̩ meji le̩; todu o̩la-mi ku me̩ ka le̩ tʼo̩kpakpa alu kʼe-adu-mi Job de̩ n."
JOB,42,8,"Todule̩ fa-i, me̩ mʼamo̩kokuno̩ mebie kpʼokolo mebie ko, ku me̩ nyʼugbo adu-mi Job, ku me̩ kʼe-le̩ wa chʼiche̩bo̩ e̩gujo tod o̩la-me̩; tak adu-mi Job achadua todu me̩, todu omi agbʼe-wñ tode̩gba kʼu che me̩ alu kʼidada-me̩ de̩; todu ame̩ kʼo̩la-mi tʼo̩kpakpa, alu kʼadu-mi Job ka n."
JOB,42,9,"Abe̩le̩ E̩laifaz e̩ne̩ Teman le̩, kpai Bildad e̩ne̩ Shuha, kpai Zofar e̩ne̩ Naaman, le tekeche e̩wñ ki Jihofa ka ñw ma; oñ Jihofa mʼe-Job gba."
JOB,42,10,"Taku Jihofa mʼe̩wñ Job rida, e̩gba kʼi fʼologu che tod amonuku-wñ; oñ Jihofa dabi kʼe̩wñ ñw Job tʼalu kʼi ne̩ akwoubi le onu meji."
JOB,42,11,"Tak amo̩maye-wñ e̩ne̩ke̩le̩ kpʼamo̩maye-wñ onobule̩ kpʼabo du kʼi ma ma akwoubi, wʼugbo-wñ, oñ ma bʼo̩ jʼuje̩wñ ef unyi-wñ; oñ ma jʼachʼiwo̩-wñ, ma nyʼu e̩do̩ tod e̩bie̩ne̩ du ku Jihofa ko wa abʼo ma le̩. E̩ne̩ne̩ne̩ne̩-ma la dʼo̩ko̩ʼka kpʼelika o̩jamaliaʼka ñw u."
JOB,42,12,"Abe̩le̩ Jihofa de̩nyo̩ ñw otitala Job tʼejodudu-wñ le; oñ i nʼame̩wño̩re̩ egini icham nyʼo̩gwo̩ko̩ ugbo me̩gwe̩le̩ kpʼaminyakulumi icham nyʼo̩gwo̩ko̩ me̩fa, kpʼamokuno̩ ku ma ne̩ lʼuche̩ icham nyʼo̩gwo̩ko̩; kpʼamo̩ke̩ke̩te̩ ole icham nyʼo̩gwo̩ko̩ ge̩."
JOB,42,13,I ño̩ nʼamo̩ma e̩ne̩ke̩le̩ mebie kpʼamo̩ma onobule̩ me̩ta ge̩.
JOB,42,14,I dʼodu e-ejodudu ko Je̩maima; ekeji ko Kezaya; e̩ke̩ta la ko̩ Ke̩re̩n-hapuk.
JOB,42,15,I nʼabobule̩ du ku ma fe̩reju dab amo̩ma onobule̩ Job ojane̩ le̩ du n; ata-ma la kpʼe̩wñ ogu ñw ma alu kʼi kpe̩ ñw amo̩ma-wñ e̩ne̩ke̩le̩.
JOB,42,16,"Abu kʼe-le̩ kpoji chaka Job ño̩ deju o̩do̩ ogbo̩ mebie ge̩, i la li amo̩ma-wñ kpʼamaaju-wñ gbogbo kad o̩gba o̩gba me̩le̩."
JOB,42,17,"Oñ Job gbo nana; i kpojolugbo ololo, tak i leku."
PSA,1,1,"E̩ne̩ke̩le̩ kʼi ma alule̩ tʼikpa alu kʼame̩ne̩bibi akʼo̩ n,"
PSA,1,2,"kʼuko̩-o̩la Jihofa la cherʼowñ e̩do̩,"
PSA,1,3,"Owñ la adab oli ku ma ne eti aji aji,"
PSA,1,4,"Ame̩ne̩bibi dʼabe̩le̩ n,"
PSA,1,5,"Todule̩ ame̩ne̩bibi ñʼanʼe̩rane̩ ef ajo̩ n,"
PSA,1,6,"todu Jihofa chema o̩na abo̩kpakpa,"
PSA,2,1,E̩wñ chi kʼabo uche̩ichi jʼalo̩fu-i?
PSA,2,2,"Amonu ile̩ kʼo̩la-ma dojo̩,"
PSA,2,3,"A ki fʼigbaligba-ma jada,"
PSA,2,4,"E̩ne̩ ki gugu efojale le̩ anyanyi,"
PSA,2,5,"E̩gbale̩i ako̩la ñw ma ef uwe̩do̩-wñ,"
PSA,2,6,Alu du ki de̩ omi mʼonu-mi du jo̩fe̩
PSA,2,7,"Alu kʼuhio̩me̩-wñ de̩, naka dufu:"
PSA,2,8,"Tʼumi ene oñ nakʼabo uche̩ichi chʼe̩wñ ogu-we̩ kʼe̩ je̩,"
PSA,2,9,"Uwe̩ anʼo̩kpa ebije kpa ma fo̩,"
PSA,2,10,"Todule̩, ame̩ amonu, eju-me̩ ki ne̩ ke;"
PSA,2,11,"Me̩ nare̩ Jihofa kpai e̩gahi,"
PSA,2,12,"Me̩ ki dʼalu kʼO̩ma le̩ alu tode̩gba kʼi awe̩do̩, kʼame̩ la lenyo̩ ej o̩na;"
PSA,3,1,"O Jihofa, gʼab ame̩nuja-mi wewe nyʼo̩gba!"
PSA,3,2,"Amone̩ wewe nʼo̩la onugo-mi aka kakini,"
PSA,3,3,"Uwe̩, O Jihofa, muda chʼugbe̩yo̩ ki lʼumi de,"
PSA,3,4,"U nʼomu-mi akwado̩ Jihofa,"
PSA,3,5,"U kwodachi, u lolu;"
PSA,3,6,Narailo one̩ icham icham wewe
PSA,3,7,"O Jihofa, kwane̩!"
PSA,3,8,Ujadu chʼe-Jihofa;
PSA,4,1,"Dohi ñw mi e̩gba kʼu nadʼe̩, O O̩jo̩ e-o̩kpakpa-mi!"
PSA,4,2,"O̩ ame̩ amo̩ma aboke̩le̩, gbogbo nyʼe̩gba oñ ojima-mi amud e̩wñ achukata ta?"
PSA,4,3,Ame̩ ki muda ma ka ki Jihofa fʼe̩ne̩ ki akpe̩do̩rʼu date̩ ñw o̩la-wñ me̩;
PSA,4,4,"Me̩ we̩do̩, me̩ ki muda dure n;"
PSA,4,5,"Me̩ kʼe̩wñ iche̩bo̩ o̩kpakpa wa,"
PSA,4,6,"Amone̩ wewe jo̩ akakini, E̩ne̩ aje̩ ñw a li e̩nyo̩?"
PSA,4,7,Uwe̩ mʼuyo̩ du tʼef e̩do̩-mi tʼe-ki dʼef e̩do̩-ma
PSA,4,8,"Tʼedachi-mi, tʼolu ele̩-mi, ure̩do̩ i che;"
PSA,5,1,"Netirʼuko̩la-mi, O Jihofa;"
PSA,5,2,"Nyʼomu ukwa-mi eti,"
PSA,5,3,"O Jihofa, uwe̩ agbʼomu-mi odudu;"
PSA,5,4,Todu uwe̩ chʼO̩jo̩ kʼe̩wñ bibi du ma rʼe̩ eju n;
PSA,5,5,Abo ku ma buba adago jo̩ eju-we̩ n;
PSA,5,6,Uwe̩ afʼabo ku ma rʼolemi chile̩che̩;
PSA,5,7,"I muda chʼomi, ef ufe̩de̩nyo̩-we̩ ki che̩kute̩"
PSA,5,8,"O Jihofa, ne̩ mi le ef o̩kpakpa-we̩"
PSA,5,9,Todu e̩wñ kpaka dʼef alu-ma n;
PSA,5,10,"Kpa ma abi, O O̩jo̩;"
PSA,5,11,"E̩ ki muda je̩ ñw abo du ku ma chubiyʼuwe̩ gwoguyo̩, ama ki chʼo̩ga uyo̩ ogbegbele̩;"
PSA,5,12,"Todu uwe̩ ade̩nyo̩ ñw e̩no̩kpakpa, O Jihofa;"
PSA,6,1,"O Jihofa, e̩ ki dʼo̩la bi mi ef uwe̩do̩-we̩ n,"
PSA,6,2,"O Jihofa, li mi eju todu u gwe̩gbo te̩;"
PSA,6,3,E̩do̩ ache onugo-mi kpukputu.
PSA,6,4,"Mudabiwa, O Jihofa, gbʼonugo-mi tane̩;"
PSA,6,5,Tod urewa-we̩ du dʼef uku n;
PSA,6,6,Ifi efi fʼumi hia me̩;
PSA,6,7,"Eju-mi agbe̩ noj e̩do̩ e̩kpabie̩,"
PSA,6,8,"Me̩ kwo bʼumi te̩, ame̩ amachuko̩lo̩ ibe̩te̩ chaka;"
PSA,6,9,Jihofa fʼo̩ko̩-mi kʼu gbabʼo̩ gbo̩ me̩;
PSA,6,10,"Anyo̩ amu ame̩nebi-mi chaka, o̩la-ma la aga gogodo;"
PSA,7,1,"O Jihofa O̩jo̩-mi, uwe̩ nachubiyo̩;"
PSA,7,2,"tode̩gba ku ma fʼonugo-mi na alu kʼidu afʼe̩wñ na,"
PSA,7,3,"O Jihofa O̩jo̩-mi, iche̩wñ kʼomi fʼe-i che,"
PSA,7,4,iche̩wñ kʼu dʼe̩bie̩ne̩ ro̩me̩ ñw e̩ne̩ kʼe̩do̩-wñ chʼoka kpʼomi
PSA,7,5,"mak e̩ je̩ ñw e̩nebi le̩ ki ranʼonugo-mi kʼi fʼu mu,"
PSA,7,6,"Kwane̩, O Jihofa, ef uwe̩do̩-we̩,"
PSA,7,7,Ujeju amone̩ amone̩ ki donyʼuwe̩ daka:
PSA,7,8,Jihofa añwa amone̩ du go;
PSA,7,9,"O e̩ che kʼe̩bie̩ne̩ ame̩ne̩bibi ki kpoji,"
PSA,7,10,"Ugbe̩yo̩-mi dʼugbo O̩jo̩,"
PSA,7,11,"O̩jo̩ akpʼoji ajo̩ ame̩no̩kpakpa,"
PSA,7,12,"One̩ ma rida n,"
PSA,7,13,"i laño̩ fʼe̩wñ ido̩na uku ñwo̩che tane̩ ñw u,"
PSA,7,14,"Go, i achʼefu kʼi bi e̩wñ ibe̩te̩,"
PSA,7,15,"1 fʼura gwa, i laño̩ bu tʼo̩,"
PSA,7,16,"Akanya-wñ adabi abʼoji-wñ onugo ma,"
PSA,7,17,"Nagogbodo̩ Jihofa ki chʼeju o̩kpakpa-wñ,"
PSA,8,1,"O Jihofa, Ondu-wa,"
PSA,8,2,Kwef alu amo̩me̩kpa kpai abo ku ma ñmʼe̩nya
PSA,8,3,"E̩gba kʼu nagʼojale-we̩, uko̩lo̩ kʼo̩mo̩wo̩-we̩ che le̩,"
PSA,8,4,one̩ chʼe̩wñ kʼuwe̩ adʼibe tʼo̩ ta?
PSA,8,5,"Uwe̩ muda fʼowñ che ki chʼo̩wo̩ wane̩ ñw O̩jo̩,"
PSA,8,6,Uwe̩ dʼo̩da uko̩lo̩ kʼo̩wo̩-we̩ che le̩ ñw owñ;
PSA,8,7,"ame̩wño̩re̩ egini kpʼamokuno̩ chaka,"
PSA,8,8,"ame̩we̩ ojale kpai ame̩ja ohimini,"
PSA,8,9,"O Jihofa, Ondu-wa,"
PSA,9,1,Nagogbodo̩ Jihofa kpai e̩do̩-mi du;
PSA,9,2,"E̩do̩-mi abo̩ oñ nagwoguyo̩ ef uwe̩,"
PSA,9,3,"E̩gba kʼame̩nebi-mi mudabi tʼubi,"
PSA,9,4,Todu uwe̩ je̩ ñw ma kpʼoji ajo̩-mi kpai o̩la-mi tʼeju-wñ;
PSA,9,5,"E̩ fʼeju darʼabo uche̩ichi me̩, uwe̩ fʼame̩ne̩bibi chile̩che̩;"
PSA,9,6,O uwe̩ e̩nebi e̩wñ ekpabie̩ muda pioo me̩;
PSA,9,7,"Jihofa muda gugu e-wñ ogbegbele̩,"
PSA,9,8,"i añwʼile̩ go ef o̩kpakpa,"
PSA,9,9,"Jihofa achʼo̩do̩go̩ ki gbo̩gba tod abo ku ma che ma achekpa,"
PSA,9,10,"Oñ abo ku ma mʼodu-we̩ ake̩do̩nʼuwe̩,"
PSA,9,11,Me̩ ki keli do̩ Jihofa ki dodo Zayo̩n!
PSA,9,12,Todu ibe e̩ne̩ ki agwili e̩bie̩ ki adafo te̩ ma;
PSA,9,13,"O Jihofa, li mi eju!"
PSA,9,14,todu kʼu dʼuñwulo̩-we̩ chaka ka dufu
PSA,9,15,Ura kʼabo uche̩ichi gwamʼumako mi me̩;
PSA,9,16,Ma fu Jihofa ma lugbo ajo̩ kʼi aka;
PSA,9,17,"Ma arʼame̩ne̩bibi da nyʼef ojegu,"
PSA,9,18,"Todu egbenyo̩ e̩nale chʼo̩pioo n,"
PSA,9,19,"Kwane̩, O Jihofa! E̩ ki je̩ ñw one̩ du n;"
PSA,9,20,"Nyʼuma okpo, O Jihofa!"
PSA,10,1,"O Jihofa, e̩wñ chi kʼe̩ dago o̩najiji?"
PSA,10,2,Ef uba-wñ e̩ne̩bibi anʼame̩no̩bata ule una una;
PSA,10,3,"Todu e̩wñ ki dʼe̩ne̩bibi e̩do̩ e-le̩ i adu buba,"
PSA,10,4,"Eke kʼe̩ne̩bibi ake i kakini, I atejane̩ n;"
PSA,10,5,O̩na-wñ de̩ kpaka e̩gba du;
PSA,10,6,"I aka ef e̩do̩-wñ kakini, E̩wñ du achʼumi iche̩ n;"
PSA,10,7,Alu-wñ che̩ko̩ ñw ina ebu kpai egbʼone̩ ibe kpai uji;
PSA,10,8,I gugu ako o̩wo̩ʼka ewo ewo;
PSA,10,9,I akpanye̩ke̩ maja dab idu ef ala-wñ;
PSA,10,10,"I ahi e̩do̩ mʼane̩, i ate̩kpe̩,"
PSA,10,11,"I aka ef e̩do̩-wñ kakini, O̩jo̩ gbenyo̩ me̩,"
PSA,10,12,"Kwane̩, O Jihofa; O̩ O̩jo̩, dʼo̩wo̩-we̩ dago;"
PSA,10,13,"E̩wñ chi kʼe̩ne̩bibi adʼO̩jo̩ rʼibe̩te̩,"
PSA,10,14,"Uwe̩ fʼu li me̩; todu uwe̩ do̩mo̩ ago akanya kpai e̩do̩ e̩kpabie̩,"
PSA,10,15,E̩ ki fʼe̩ne̩bibi o̩wo̩ guche̩;
PSA,10,16,Jihofa chʼonu ogbegbele̩ nyile̩wa;
PSA,10,17,"O Jihofa, uwe̩ fʼe̩wñ ki dʼame̩no̩bata e̩do̩ gbo̩ me̩;"
PSA,10,18,"kʼe̩ kpʼoji ajo̩ abo ku ma ma nʼata n kpai abo ku ma che ma achekpa,"
PSA,11,1,Jihofa oñ nachubiyo̩;
PSA,11,2,"todu go, ame̩ne̩bibi afʼo̩o̩do̩ me̩,"
PSA,11,3,"iche̩wñ kʼe̩rane̩-wñ mukpabie̩,"
PSA,11,4,"Jihofa dʼef unyi-wñ kiafo̩,"
PSA,11,5,"Jihofa añwa ame̩no̩kpakpa go,"
PSA,11,6,I akʼoku oku wa abʼame̩ne̩bibi oji ma owñ chʼuna kpai itolu;
PSA,11,7,"Todu Jihofa chʼe̩no̩kpakpa, e̩wñ o̩kpakpa chemʼe̩ e̩do̩;"
PSA,12,1,"Jihofa te̩ko-o, todu e̩ne̩ ki akpe̩do̩rʼO̩jo̩ de̩ ge̩ n;"
PSA,12,2,E̩ne̩ du efu ma nʼo̩la o̩wai aka kpʼekeji-wñ;
PSA,12,3,"Jihofa akʼuko du ki aka o̩ligo̩ligo̩ da rinyo̩,"
PSA,12,4,"kʼama kakini, Awa anʼukpalu-wa fʼuma du,"
PSA,12,5,"Todabu ku ma fʼame̩no̩bata kpo̩fo̩, tod ifi kʼame̩nale jʼafi,"
PSA,12,6,"Uko̩la Jihofa chʼo̩la ki fe̩,"
PSA,12,7,"Uwe̩ ade ma, O Jihofa,"
PSA,12,8,"E̩gba ku ma hi e̩wñtuñ ne ef amo̩ma amone̩,"
PSA,13,1,"Gbogbo nyʼe̩gba ke? O Jihofa, uwe̩ agbenyo̩ mi pioo?"
PSA,13,2,"Gbogbo nyʼe̩gba oñ nanyʼo̩juju ef onugo-mi,"
PSA,13,3,"Go ta, dohi ñw mi, O Jihofa O̩jo̩-mi;"
PSA,13,4,"tode̩gba kʼe̩nebi-mi akakini, Omi fʼu du me̩;"
PSA,13,5,Omi muda ke̩do̩nʼufe̩de̩nyo̩-we̩ me̩;
PSA,13,6,"Nakeli ñw Jihofa,"
PSA,14,1,"E̩nidada ka ef e̩do̩-wñ kakini,"
PSA,14,2,"Jihofa dʼefojale ago amo̩ma amone̩,"
PSA,14,3,"O̩chaka-ma muna tʼiba me̩, udama-ma chaka mud e̩wñ iwa;"
PSA,14,4,Amachʼuko̩lo̩ ibe̩te̩ le̩ chaka ma e̩wñ du n
PSA,14,5,"O̩mo̩ ailo e-ailo naba ma,"
PSA,14,6,"Ame̩ kʼanyo̩ mʼo̩la kʼe̩no̩bata alo,"
PSA,14,7,O Ujadu Israe̩l ki ma ma kwo Zayo̩n wa ke n!
PSA,15,1,"Jihofa, e̩ne̩ age̩ne̩ ef unyabo-we̩ ta?"
PSA,15,2,"E̩ne̩ ki alule̩ tʼo̩gbolo, kʼi la achʼuko̩lo̩ o̩kpakpa,"
PSA,15,3,"e̩ne̩ ki ma nʼukpalu-wñ akpʼone̩ bie̩ n,"
PSA,15,4,"e̩ne̩wñtuñ chʼe̩wñ e̩de̩te̩ eju-wñ,"
PSA,15,5,"i la adʼo̩ko̩-wñ ta n,"
PSA,16,1,"Fejute̩ mi, O O̩jo̩, todu uwe̩ omi chubiyo̩."
PSA,16,2,"Omi ka ñw Jihofa kakini, Uwe̩ chʼOndu-mi;"
PSA,16,3,"I chʼe-abo kiafo̩ ku ma jʼile̩-i, ama chʼabo ku ma nʼuwohi e̩nyo̩,"
PSA,16,4,E̩do̩dudu abo ku ma hika tʼo̩jo̩ omune̩ ubi anana nyo̩gba; nadʼiche̩bo̩ omi-ma e-e̩bie̩ le̩ wa n
PSA,16,5,Jihofa chʼukpe̩ e-mi kpai e-ago-mi;
PSA,16,6,Ugbo kʼanya je̩ ñw mi chʼuña ube̩-do̩;
PSA,16,7,Nakele Jihofa kʼi aña mi o̩na;
PSA,16,8,Omi du Jihofa gugu o̩gba-mi pioo;
PSA,16,9,"Todule̩ e̩do̩-mi chʼe̩bo̩, oñ ojima-mi ayo̩;"
PSA,16,10,"Todu uwe̩ jʼatʼonugo-mi no̩ ñw o̩jegu n,"
PSA,16,11,Uwe̩ adʼo̩na iñmi ña mi;
PSA,17,1,"Gbʼo̩la o̩kpakpa, O Jihofa; nyʼukwa-mi eti!"
PSA,17,2,Oji ajo̩-mi ku ma kpa ki kwʼugbo-we̩!
PSA,17,3,"Uwe̩ fʼe̩do̩-mi jama me̩, uwe̩ lewa fʼomi go odu,"
PSA,17,4,"I chʼe-uko̩lo̩ amone̩, lugbo o̩la uko-we̩"
PSA,17,5,"E̩re̩-mi te̩tamane̩ ikpa ikpa-we̩,"
PSA,17,6,"U kwadʼe̩, todu uwe̩ adohi ñw mi, o O̩jo̩;"
PSA,17,7,"Dʼufe̩de̩nyo̩-we̩ ki chʼawuwu ñe̩ña,"
PSA,17,8,Demi dab e̩yo̩ eju;
PSA,17,9,"bʼame̩ne̩bibi ku ma akpa mi fo̩ te̩,"
PSA,17,10,Ula-ma onugo bʼuma ma;
PSA,17,11,"A ache kʼa lule̩, ma donyʼuwa daka;"
PSA,17,12,"I dab idu ki ache̩ño̩ e̩la kʼi akpaje̩,"
PSA,17,13,"Kwane̩, O Jihofa! gbʼo̩ oji, kʼe̩ mʼu du fiane̩!"
PSA,17,14,"nʼo̩wo̩-we̩ gba mi bʼamone̩ te̩, O Jihofa,"
PSA,17,15,"I chʼe-mi, nali eju-we̩ ef o̩kpakpa;"
PSA,18,1,"O Jihofa, ugbo-mi, nafe̩do̩-we̩ dabo̩ta."
PSA,18,2,"Jihofa chʼokuta-mi kpai aku-mi kpai e̩ne̩ ki aje̩ ñw mi futane̩,"
PSA,18,3,"Nakwado̩ Jihofa, e-ki dukpe̩ ku ma je̩nyʼu,"
PSA,18,4,"Iku uku wenyʼumi,"
PSA,18,5,"iku o̩jegu chewenyʼumi,"
PSA,18,6,U do̩ Jihofa ef ope̩cha-mi;
PSA,18,7,Tak ile̩ kwo miejo i la ga ligaliga;
PSA,18,8,"Odudu kwef iñmo̩-wñ dufu tʼate̩,"
PSA,18,9,"I ño̩ fʼefojale efojale hi wane̩, tak i mugwo̩ru wa;"
PSA,18,10,"I la tanʼoj iche̩rub ale, i la wu;"
PSA,18,11,"I mʼe̩chubi du chʼuña ugbo kʼi amaja,"
PSA,18,12,Ane̩ ki mune̩ foo o̩gba-wñ oñ akpa ki jukpa le̩ lale okuto̩mo̩jo̩cha kpai e̩ge̩ una.
PSA,18,13,"Uko̩la Jihofa laño̩ chʼakpabana efojale,"
PSA,18,14,"I la kʼo̩fa-wñ kpuche̩ dufu, oñ i fʼuma kpatuka;"
PSA,18,15,"Tak ugbo unefu omiofo kwotejugede,"
PSA,18,16,"I fʼuche̩ kpe̩ kwʼatate̩, i mʼumi du,"
PSA,18,17,"I gba mi bʼo̩wo̩ e̩nebi-mi ki gbiti te̩,"
PSA,18,18,Ma lewa bʼumi ma o̩jo̩ uchobi-mi;
PSA,18,19,I ño̩ dʼumi dufu tef uña ki nʼabe̩;
PSA,18,20,Jihofa fʼo̩me̩ ra ñw mi alu kʼo̩kpakpa-mi de̩;
PSA,18,21,"Todu omi fʼo̩na o̩na Jihofa de me̩,"
PSA,18,22,"Todu oj ajo̩-wñ kʼi ka jʼo̩gba-mi chaka,"
PSA,18,23,"Omi ño̩ chʼe̩ne̩ ogbolo ugbo-wñ,"
PSA,18,24,"Todule̩ Jihofa mʼakoji-wñ du ñw mi alu kʼo̩kpakpa-mi de̩,"
PSA,18,25,"Uwe̩ añʼe̩numo̩la ka kʼuwe̩ chʼe̩numo̩la,"
PSA,18,26,uwe̩ añʼe̩ne̩ ki de̩ yaala ka kʼuwe̩ de̩ yaala;
PSA,18,27,Uwe̩ la ajadu ame̩no̩bata;
PSA,18,28,Todu uwe̩ adʼuna tʼagege-mi;
PSA,18,29,Todu lugbo we̩ oñ omi rale gu ef udala du;
PSA,18,30,I chʼe-O̩jo̩—o̩na-wñ mufu;
PSA,18,31,Todu e̩ne̩ chʼO̩jo̩ ki ma che Jihofa n?
PSA,18,32,"owñ chʼO̩jo̩ kʼi dʼukpahiu lʼago-mi de,"
PSA,18,33,"I aje̩ ñw e̩re̩-mi le̩ dab e̩re̩ e̩labikolo̩,"
PSA,18,34,"I ako̩ o̩wo̩-mi ogu eja,"
PSA,18,35,"Uwe̩ laño̩ mʼugbe̩yo̩ ujadu-we̩ du ñw mi me̩,"
PSA,18,36,"Uwe̩ je̩ ñw ugbo kʼe̩re̩-mi atane̩ ki nʼabe̩,"
PSA,18,37,U ranʼame̩nebi-mi oñ u fʼuma mu;
PSA,18,38,"U gwo ma da, ma ño̩ neke kwane̩ ge̩ n;"
PSA,18,39,Todu uwe̩ dʼukpahiu jʼumi iñmi tod ogu le̩;
PSA,18,40,"Uwe̩ je̩ ñw ame̩nebi-mi mʼubi dagbʼomi,"
PSA,18,41,"Ma kwa, ma muda nʼe̩ne̩ du ki ajadu ma n,"
PSA,18,42,U fʼuma gwu nuku nuku dab ebutu kʼafu ako alo;
PSA,18,43,Uwe̩ mʼumi gba bʼef iñwa amone̩ te̩ me̩;
PSA,18,44,"Egbo̩ kʼama gbʼinabali-mi ababa, ma gbʼomu-mi gbo̩;"
PSA,18,45,"Abononojo agbo rinyo̩,"
PSA,18,46,"Jihofa deju; okuta-mi ki nʼele,"
PSA,18,47,owñ chʼO̩jo̩ ki fʼache̩-mi na
PSA,18,48,kʼi gba mi kwʼo̩wo̩ ame̩nebi-mi;
PSA,18,49,"Todule̩ nagogbodʼuwe̩ ef abo uche̩ ichi uche̩ichi, O Jihofa,"
PSA,18,50,"Ujadu inaina i ako ñw onu-wñ,"
PSA,19,1,Ojale ojalejʼadʼojima O̩jo̩ kpogo;
PSA,19,2,"O̩jo̩ñwa o̩jo̩ñwa adʼuko̩la-wñ dufu,"
PSA,19,3,"I nʼichi eka n, uko̩la la de̩ n;"
PSA,19,4,"Iku e̩ñwa-wñ ledufu tʼugbo du ane̩-ile̩-i,"
PSA,19,5,"e-le̩ adufu wa dab o̩ko̩ya tito̩ ki akwʼef unyi-wñ dufu,"
PSA,19,6,"Edufu-wñ chʼekwo ukpoji efojale efojale,"
PSA,19,7,"Ukpo̩la Jihofa mufu kpa,"
PSA,19,8,"O̩la ki Jihofa kajane̩ ñw one̩ ki de̩ chʼo̩kpakpa,"
PSA,19,9,"Ailo Jihofa era chʼefe̩,"
PSA,19,10,"I dukpe̩ kʼone̩ ki ñeju e̩wñ le̩ du tʼo̩jamalia le,"
PSA,19,11,"Anoji-wñ, ma nʼe-le̩ ajuka ñw adu-we̩-i ge̩;"
PSA,19,12,E̩ne̩ neke ma ila-wñ kpa?
PSA,19,13,E̩ ki ño̩ fʼadu-we̩ wubi bʼuba eba te̩;
PSA,19,14,E̩ che kʼo̩la alu-mi kpai aye ki dʼe̩do̩-mi
PSA,20,1,Jihofa ki dohi ñw e̩ o̩jo̩ o̩pe̩cha-we̩!
PSA,20,2,"I ki fʼate̩ko kpe̩rʼuwe̩ kwʼuña kiafo̩ le̩,"
PSA,20,3,"I ki re̩wa e̩wñ ele du kʼe̩ kowa,"
PSA,20,4,"I ki dʼe̩wñ ñw e̩ alu kʼe̩do̩-we̩ de̩,"
PSA,20,5,"Awa ayo̩ ef ujadu-we̩,"
PSA,20,6,Fai u chema ka ki Jihofa ajadu e̩ne̩-wñ kʼi fʼekpo ba tʼo̩ oji;
PSA,20,7,E-iche̩kibo̩ chʼo̩ko̩ ogu; e-abo kibo̩ la chʼanya;
PSA,20,8,"Ama mute̩kpe̩, ma lewane̩ me̩;"
PSA,20,9,"Jadu, O Jihofa."
PSA,21,1,"Onu nayo̩ ef ukpahiu-we̩, O Jihofa;"
PSA,21,2,"Uwe̩ mʼe̩wñ kʼe̩do̩-wñ ñeju du ñw u me̩,"
PSA,21,3,Todu e̩wñ e̩nyo̩ kʼe̩ ko ledʼo chʼe̩nyo̩ kʼe̩ du ñw u;
PSA,21,4,"I bi iñmi ugbo-we̩; uwe̩ mʼu du ñw u,"
PSA,21,5,Ojima-wñ chenana lef ujadu-we̩;
PSA,21,6,Uwe̩ mʼowñ du chʼe̩nyo̩ edu ñw one̩ gbogbo alo;
PSA,21,7,Todu onu-i ke̩do̩no Jihofa;
PSA,21,8,O̩wo̩-we̩ akad ame̩ne̩bi-we̩ chaka;
PSA,21,9,Uwe̩ ache ma ku ma dab aido e-una iko kʼeju-we̩ dʼane̩.
PSA,21,10,"Uwe̩ akʼe̩ro-ma rinyo̩ bʼane̩-ile̩ te̩,"
PSA,21,11,"Todu ma fʼe̩bie̩ne̩ ñwa nyʼe̩,"
PSA,21,12,Todu uwe̩ aje̩ ñw ma dʼubi gba;
PSA,21,13,"Uwe̩ ki hi o̩la-we̩ ne ef ukpahiu-we̩, O Jihofa!"
PSA,22,1,"O̩jo̩-mi. O̩jo̩-mi, e̩wñ chi kʼe̩ tʼumi no̩ tinyo̩-i?"
PSA,22,2,"O O̩jo̩-mi, nadʼudo̩ o̩ro̩ka, e̩ la dohi ñw mi n;"
PSA,22,3,"Uwe̩ muda afo̩,"
PSA,22,4,Amata-wa ke̩do̩nʼe̩;
PSA,22,5,"Ma kwadʼuwe̩ oñ ma fʼo̩ o̩wo̩ tane̩,"
PSA,22,6,"Omi muda chʼideneku, u chʼone̩ n;"
PSA,22,7,"Abo du ku ma li mi adokanyi rʼumi oji,"
PSA,22,8,"mʼu li no Jihofa, kʼi aje̩ ñw u fʼuma o̩wo̩;"
PSA,22,9,Uwe̩ muda chʼe̩ne̩ ki mʼumi du kwʼefu iye-mi;
PSA,22,10,"Ma mʼumi du rikpolo nʼuwe̩ kwef uwile̩,"
PSA,22,11,"E̩ ki jiji rʼumi n,"
PSA,22,12,"Amo̩ko̩ okuno̩ wewe lʼumi daka-i,"
PSA,22,13,"ma fʼalu-ma chi ago mi,"
PSA,22,14,"Ma dʼumi da rinyo̩ dab omiofo,"
PSA,22,15,ukpahiu-mi gbe̩ dab anade;
PSA,22,16,"Todu amabia donyʼumi daka-i,"
PSA,22,17,u neke kaluka achiku-mi okoke—
PSA,22,18,"ma fʼe̩wñ o̩la-mi kpe̩ ñw o̩la-ma,"
PSA,22,19,"E̩ ki la iiji rʼumi n, O Jihofa!"
PSA,22,20,"Mʼonugo-mi gba bʼo̩kwo̩chageli te̩,"
PSA,22,21,"Jadu mi kwef alu idu,"
PSA,22,22,Alu kʼodu-we̩ de̩ nacholi jane̩ ñw amo̩maye-mi;
PSA,22,23,"Ame̩ ku me̩ railo Jihofa, me̩ naje̩-nyu ñw u!"
PSA,22,24,Todu i che̩de̩te̩ o̩bata e̩no̩bata n
PSA,22,25,Ef ujeju lile le̩ uñwulo̩-mi akwʼugbo-we̩ wa;
PSA,22,26,Ame̩ne̩chikimi aje̩ e̩wñ efu-ma la ako̩;
PSA,22,27,Ukpoji ukpoji ane̩ ile̩ du arewa
PSA,22,28,"Todu o̩da onu chʼe-Jihofa,"
PSA,22,29,Ame̩nura ile̩-i du aje̩ e̩wñ mala adojikane̩;
PSA,22,30,"Ugbe̩ʼka arʼo̩,"
PSA,22,31,ama le̩ awa dʼo̩kpakpa-wñ kpogo
PSA,23,1,"Jihofa chʼadejute̩-mi, e̩wñ du aña mi n;"
PSA,23,2,i aje̩ ñw mi dachi ef ije̩ emimi.
PSA,23,3,i arʼonugo-mi ko.
PSA,23,4,"Ochochi, dagba omi alule̩ gu ef o̩go̩ ojiji uku du,"
PSA,23,5,Uwe̩ añwʼitebulu che te̩ o̩gba-mi
PSA,23,6,E̩nyo̩ kpai ufe̩de̩nyo̩ kate atʼumi ubi
PSA,24,1,"Ane̩-ile̩ chʼe-Jihofa kpai e̩wñ du ki che̩ko̩-wñ,"
PSA,24,2,"todu i fʼe̩re̩-wñ nyane̩ oj ohimini abadi,"
PSA,24,3,E̩ne̩ ate̩gu nyʼoj uwo Jihofa taa?
PSA,24,4,"E̩ne̩ kʼo̩wo̩-wñ fe̩ kʼe̩do̩-wñ la de̩ yaala,"
PSA,24,5,"Owñ le̩ agba e̩nyo̩ ugbo Jihofa,"
PSA,24,6,"Abo o̩lo̩pu ku ma gbe̩re̩ owñ le̩ de̩,"
PSA,24,7,"Hi oji-me̩ dago, O̩ ame̩ e̩wñ ure alaku!"
PSA,24,8,E̩ne̩ chʼOnu Ojima le̩ taa?
PSA,24,9,"Hi oji-me̩ dago, O ame̩ e̩wñ ure alaku!"
PSA,24,10,E̩ne̩ chʼOnu Ojima le̩ taa?
PSA,25,1,"Uwe̩, O Jihofa, oñ nadʼonugo-mi dago ñw u."
PSA,25,2,"O O̩jo̩-mi, uwe̩ omi te̩take̩do̩nʼo,"
PSA,25,3,"I-i, i nʼe̩ne̩ du ki anede we̩ kʼanyo̩ amʼu n;"
PSA,25,4,"Kʼo̩na o̩na-we̩ ña mi, O Jihofa;"
PSA,25,5,"Ne̩ mi le ef ochochi-we̩, kʼe̩ ko̩ mi o̩la,"
PSA,25,6,"O Jihofa, e̩ nalibekado ejumomi o̩gbaje̩je̩-we̩ kpai ufe̩de̩nyo̩-we̩,"
PSA,25,7,"E̩ ki rewa adure e-o̩jo̩kolo̩bia-mi n, kpai e̩re̩ ubi kʼu ro̩ ñw e̩ n;"
PSA,25,8,Jihofa chenyo̩ kpai o̩kpakpa;
PSA,25,9,"I aña ame̩ne̩chikimi o̩na alu kʼajo̩ O̩jo̩ ka,"
PSA,25,10,"Ikpa ikpa Jihofa du chʼufe̩de̩nyo̩ kpai ochochi,"
PSA,25,11,"O Jihofa, tod odu-we̩,"
PSA,25,12,Ugbo e̩ne̩ ki arailo Jihofa de̩?
PSA,25,13,"Onugo e̩ne̩ le̩ agugu to̩ko̩o̩,"
PSA,25,14,"Afili O̩jo̩ dʼugbo abo ku ma railo-wñ,"
PSA,25,15,"Eju-mi tʼo̩wo̩ ugbo ki Jihofa de̩ pioo,"
PSA,25,16,"Rida aba mi, kʼe̩ li mi ejumomi;"
PSA,25,17,"O̩pe̩cha ki dʼe̩do̩-mi anana nyo̩gba,"
PSA,25,18,"Gʼo̩bata-mi kpʼakanya-mi,"
PSA,25,19,"Gʼame̩nebi-mi, todu ma chewewe,"
PSA,25,20,"O fʼonugo-mi de, kʼe̩ gba mi;"
PSA,25,21,"Je̩ ñw e̩do̩ foo kpai e̩do̩ kpoko ki gba mi nyi,"
PSA,25,22,"O O̩jo̩ mʼIsrae̩l gba tane̩,"
PSA,26,1,"Uwe̩ ki kʼajo̩-mi, O Jihofa,"
PSA,26,2,"Fʼumi ñwago, O Jihofa, kʼe̩ jʼumi ma;"
PSA,26,3,"Todu eju-mi kad ufe̩de̩nyo̩-we̩,"
PSA,26,4,"U bʼame̩nolemi gugu n,"
PSA,26,5,"ujeju amache e̩wñ bie̩ne̩ chʼe̩wñ ulaka-mi,"
PSA,26,6,"Ef efe̩ oñ nagwʼo̩wo̩-mi,"
PSA,26,7,"kʼomi kʼu je̩ ñw ma gbʼomu ugwa,"
PSA,26,8,"O Jihofa, nafe̩do̩ o̩do̩ unyi-we̩ le̩,"
PSA,26,9,"E̩ ki ya onugo-mi manyʼame̩nadure n,"
PSA,26,10,"kʼe̩wñ abutabu jʼef o̩wo̩-ma,"
PSA,26,11,"I muda chʼe-mi, nalule̩ ef e̩do̩ foo-mi;"
PSA,26,12,E̩re̩-mi dago ugbo ki de̩ te̩e̩le̩ me̩;
PSA,27,1,Jihofa chʼugane̩-mi kpai ujadu-mi;
PSA,27,2,"E̩gba kʼamache̩wñ bie̩ne̩ lewa kobʼumi,"
PSA,27,3,"Dagba abogu ruru nyʼumi,"
PSA,27,4,"E̩wñ okate omi bi ugbo Jihofa,"
PSA,27,5,Todu i adʼumi maja ef ala-wñ o̩jo̩ e̩bie̩ne̩;
PSA,27,6,Fai taku ma adʼoji-mi kwane̩
PSA,27,7,"O Jihofa, e̩gba kʼu nachʼomu-mi nyʼate̩ akwa, gbo̩ ke,"
PSA,27,8,"Uwe̩ kakini, Me̩ tene eju-mi."
PSA,27,9,E ki dʼeju-we̩ maja ñw mi n.
PSA,27,10,"E̩gba kʼata-mi kpai iye-mi hi umi tinyo̩,"
PSA,27,11,"Ko̩ mi o̩na-we̩, O Jihofa;"
PSA,27,12,E̩ ki dʼumi ñw e̩wñ ki dʼabo ku ma che mi o̩pe̩cha e̩do̩ n;
PSA,27,13,I ma chʼabu kʼu do̩ rʼochochi ka kʼu nali e̩nyo̩ Jihofa
PSA,27,14,Nede Jihofa;
PSA,28,1,"O Jihofa, uwe̩ nakwado̩-i;"
PSA,28,2,"Gbʼomu o̩ko̩ kʼu nagba,"
PSA,28,3,"E̩ ki fa mi alo manyʼame̩ne̩bibi,"
PSA,28,4,"Du ñw ma likpa alu kʼuko̩lo̩-ma de̩,"
PSA,28,5,"Todabu ku ma ma nyʼe̩wñ ki Jihofa ache eti n,"
PSA,28,6,Jihofa ki nʼele!
PSA,28,7,Jihofa chʼukpahiu-mi kpai ugbe̩yo̩-mi;
PSA,28,8,"Jihofa chʼukpahiu-ma,"
PSA,28,9,"Fʼabo-we̩ jadu, kʼe̩ la de̩nyo̩ ñw e̩wñ ogu-we̩;"
PSA,29,1,"Ame̩, amo̩ma agbiti le̩, me̩ bumo̩ Jihofa,"
PSA,29,2,Me̩ ki bʼojima odu-wñ mo̩ Jihofa;
PSA,29,3,Omuko̩la Jihofa bʼeju omi omi ma;
PSA,29,4,"Omuko̩la Jihofa chegboka,"
PSA,29,5,"Omuko̩la Jihofa agu oli sida che̩,"
PSA,29,6,"I aje̩ ñw ma ñwugu dab o̩mokuno̩,"
PSA,29,7,Omuko̩la Jihofa ada nyaa.
PSA,29,8,"Omuko̩la Jihofa ami aje̩tachi ejo,"
PSA,29,9,"Omuko̩la Jihofa aje̩ ñw ame̩la abi-kolo bi o̩ma,"
PSA,29,10,Jihofa gugu oj uwobi omi le̩;
PSA,29,11,Jihofa adʼukpahiu ñw abo-wñ!
PSA,30,1,"O Jihofa, nadʼuwe̩ nʼoji ago, todu e̩ fʼumi fa dufu me̩,"
PSA,30,2,"O Jihofa O̩jo̩-mi, u kwadʼe̩,"
PSA,30,3,"O Jihofa, e̩ mʼonugo-mi du kwef o̩jegu dufu me̩,"
PSA,30,4,"Me̩ kʼeli do̩ Jihofa, ame̩ ku me̩ kpe̩do̩rʼu le̩,"
PSA,30,5,"Todu e̩ chʼeju be oñ uwe̩do̩-wñ takpa,"
PSA,30,6,"I chʼomi, e̩gba kʼe̩wñ ra ñw mi le̩,"
PSA,30,7,"O Jihofa, eli mi eju kʼe̩ li mi eju,"
PSA,30,8,U kwadʼe̩. O Jihofa;
PSA,30,9,Ile e̩wñ dʼef e̩bie̩-mi edafo?
PSA,30,10,"O Jihofa, gbo̩, kʼe̩ li mi eju!"
PSA,30,11,Uwe̩ fʼeku-mi ede̩ rida tef ido eta me̩;
PSA,30,12,"todu kʼojima-mi ki nakʼeli do̩ uwe̩, ki we echi echi."
PSA,31,1,"O Jihofa, uwe̩ nachubiyʼo̩; e̩ ki je̩ ñw anyo̩ mʼumi o̩gbegbele̩ n;"
PSA,31,2,"Hi eti-we̩ wane̩ ñw mi,"
PSA,31,3,Todu uwe̩ chʼokuta-mi kpai aku-mi;
PSA,31,4,"mʼumi yo̩ kwef iga ku ma du maja te̩ ñw mi-i,"
PSA,31,5,Uwe̩ nadʼafu-mi nyʼo̩wo̩;
PSA,31,6,Abo ku ma nyʼe̩wñ o̩wai eti chʼe̩wñ ulaka-mi;
PSA,31,7,"E̩do̩-mi bo̩ oñ nayo̩ ef ufe̩de̩nyo̩-we̩,"
PSA,31,8,uwe̩ la da mi hi tef o̩wo̩ e̩nebi le̩ n;
PSA,31,9,"Li mi eju, O Jihofa, todu u dʼef o̩pe̩cha;"
PSA,31,10,"Todu udeju-mi akpabie̩ ñw e̩do̩-dudu,"
PSA,31,11,"U mud oli ina ñw ame̩no̩la-mi chaka,"
PSA,31,12,Ibe-mi kwef e̩do̩-ma dab e̩ne̩ ki ku;
PSA,31,13,U gbo̩ alu kʼamone̩ wewe akpa mi bie̩—
PSA,31,14,"U muda ke̩do̩nʼuwe̩, O Jihofa,"
PSA,31,15,Iko-mi du jʼef o̩wo̩-we̩;
PSA,31,16,Je̩ ñw eju-we̩ ki chʼugane̩ bʼadu-we̩-i ma;
PSA,31,17,"Je̩ ñw anyo̩ ki mʼumi n, O Jihofa,"
PSA,31,18,"Je̩ ñw uko ki aremi ki mud ajalu,"
PSA,31,19,"E̩nyo̩ kʼuwe̩ do̩wo̩mo̩ te̩,"
PSA,31,20,Uwe̩ ako ma maja uña umaja o̩gba-we̩
PSA,31,21,"Jihofa ki nʼele,"
PSA,31,22,"I chʼe-mi, edejiji kʼu dejiji u kakini,"
PSA,31,23,"Ame̩ ki fe̩do̩ Jihofa, ame̩ ku me̩ kpe̩do̩rʼowñ chaka!"
PSA,31,24,"Fʼeju gbiti, me̩ ki la fʼe̩do̩ gbo,"
PSA,32,1,"E̩ne̩ ku ma tʼada kʼi je̩ no̩ ñw u,"
PSA,32,2,"E̩ne̩ ki Jihofa ma lo udu rʼu n,"
PSA,32,3,"E̩gba kʼu chechi, achiku-mi gbe̩ rinyo̩"
PSA,32,4,Todu odu kpʼo̩ro̩ka o̩wo̩-we̩ nʼumi oji te̩;
PSA,32,5,"U je̩ ñw e̩ ma adure-mi,"
PSA,32,6,Todule̩ e̩ne̩ du ki akpe̩do̩rʼuwe̩
PSA,32,7,"Uwe̩ chʼuña umaja-mi,"
PSA,32,8,Nakʼe̩ ibe oñ nakʼuwe̩ o̩na kʼuwe̩ ale
PSA,32,9,Me̩ ki dab anya abe̩k imiulu ku ma ma mʼoji e̩wñ n;
PSA,32,10,E̩ne̩bibi anʼe̩do̩dudu wewe;
PSA,32,11,"E̩do̩-me̩ ki bo̩ efu Jihofa,"
PSA,33,1,"Me̩ fʼo̩ga uyo̩ chi efu Jihofa, O ame̩ ame̩no̩kpakpa!"
PSA,33,2,"Me̩ ki nʼumolo gogbodo̩ Jihofa,"
PSA,33,3,"Me̩ ki kʼeli etito̩ ñw u,"
PSA,33,4,Todu o̩la Jihofa chʼo̩kpakpa;
PSA,33,5,I afe̩do̩ e̩wñ o̩kpakpa kpai ajo̩ o̩kpakpa eka;
PSA,33,6,"Lugbo o̩la Jihofa oñ ma che efojale efojale,"
PSA,33,7,I akʼomi ohimini abadi jo̩ dab ugbudu;
PSA,33,8,"Ile̩ du ki narailo Jihofa,"
PSA,33,9,Todu eka i ka oñ i do̩mo̩;
PSA,33,10,Jihofa aje̩ ñw o̩la kʼabo uche̩ichi alo ki mud ibe̩te̩:
PSA,33,11,"O̩la ki Jihofa alo adago ogbegbele̩,"
PSA,33,12,"Abo ichiki Jihofa chʼO̩jo̩-ma gbede,"
PSA,33,13,"Jihofa dʼefojale akejuru,"
PSA,33,14,ugbo kʼi dodo i anyope̩ ago
PSA,33,15,"owñ ki abo̩ e̩do̩-ma chaka,"
PSA,33,16,Onu afʼo̩la-wñ jadu lugbo abogu-wñ ki wewe n;
PSA,33,17,"Anya egbʼone̩, chʼolemi,"
PSA,33,18,"Go, eju Jihofa bʼabo ku ma railo-wñ ma,"
PSA,33,19,"kʼi gba onugo-ma bʼuku te̩,"
PSA,33,20,Onugo-wa do̩mo̩ anede Jihofa;
PSA,33,21,"Todu e̩do̩-wa ayo̩ ef uwñ,"
PSA,33,22,"Ufe̩de̩nyo̩-we̩ ki bʼuwa ma, O Jihofa,"
PSA,34,1,Nakele Jihofa iko tʼiko du;
PSA,34,2,Onugo-mi aje̩nyu efu Jihofa;
PSA,34,3,"O ame̩ ki bʼumi je̩ ñw Jihofa kʼi nana nyo̩gba,"
PSA,34,4,"Omi tene Jihofa oñ i dohi ñw mi,"
PSA,34,5,Ma kejurʼowñ oñ eju-ma mune̩;
PSA,34,6,"E̩no̩bata-i fʼukwa kwa, oñ Jihofa gbʼo̩,"
PSA,34,7,Onuche̩ Jihofa aruru lʼabo
PSA,34,8,O ame̩ ki jama ku me̩ li ka ki Jihofa chenyo̩!
PSA,34,9,"O ame̩ ki railo Jihofa, ame̩ abo-wñ kiafo̩,"
PSA,34,10,"Amo̩ma idu nʼe̩gba ku ma chʼame̩nukpa, i nʼe̩gba kʼebi akpa ma;"
PSA,34,11,"Te̩wa, ame̩ abimo̩to̩, netirʼo̩la-mi,"
PSA,34,12,"Ugbo one̩ de̩ kʼiñmi chenyʼo̩ eju,"
PSA,34,13,"Fʼukpalu-we̩ de bʼe̩bie̩ne̩ te̩,"
PSA,34,14,"Kwo bʼe̩wñ bie̩ne̩ te̩, kʼe̩ che e̩nyo̩;"
PSA,34,15,"Eju Jihofa chefe̩rʼabo̩kpakpa,"
PSA,34,16,"Eju Jihofa chekparʼabo ku ma che e̩wñ bie̩ne̩,"
PSA,34,17,"Abo̩kpakpa kwa. Jihofa la agbo̩,"
PSA,34,18,"Jihofa me̩rʼabo kʼe̩do̩-ma chʼe̩kpabie̩,"
PSA,34,19,E̩wñ bie̩ne̩ ki ake̩re̩bʼe̩no̩kpakpa chewewe;
PSA,34,20,I ade achiku-wñ;
PSA,34,21,E̩bie̩ne̩ ako ame̩ne̩bibi kpa;
PSA,34,22,Jihofa ala onugo amadu-wñ tane̩;
PSA,35,1,"Jihofa, e̩ ki bʼabo ku ma jʼumi iñwa jiñwa;"
PSA,35,2,"Gwo̩nyʼugbe̩yo̩ kekele kpʼe-lile,"
PSA,35,3,E̩ ki ño̩ mʼo̩kwo̩ wo̩ kʼe̩
PSA,35,4,Je̩ ñw anyo̩ ki mu abo
PSA,35,5,"Je̩ ku ma dab igbogbo kʼafu ako alo,"
PSA,35,6,"O̩na-ma ki chʼugbo ki chubi kʼi la nʼito̩lo̩,"
PSA,35,7,Todu iga ku ma du maja ef ura anede mi nʼe̩te̩ n;
PSA,35,8,Je̩ ñw uchile̩che̩ ki lewa bʼo ma iko kʼi ma nʼibe-wñ n!
PSA,35,9,"Tak onugo-mi ayo̩ efu Jihofa,"
PSA,35,10,"Achiku-mi du aka kakini,"
PSA,35,11,Ame̩nibenu o̩lachi akwane̩ me̩;
PSA,35,12,E̩bie̩ne̩ ma du rʼumi o̩me̩ e̩nyo̩;
PSA,35,13,"I muda chʼe-mi, e̩gba ku ma chʼo̩ga—"
PSA,35,14,u chʼo̩la-mi dabe̩ne̩ kʼi chʼonuku-mi abe̩k o̩maye-mi;
PSA,35,15,"Ama e̩gba kʼomi achika ma yo̩,"
PSA,35,16,"ma lʼenyi bʼumi ma,"
PSA,35,17,"Ondu, gbogbo nyʼe̩gba oñ uwe̩ adago ago ofo?"
PSA,35,18,Nagogbodʼuwe̩ ef ujeju lile le̩;
PSA,35,19,E̩ ki je̩ ñw ame̩nebi-mi olemi ofo
PSA,35,20,"Todu ma ko̩la ure̩do̩ n,"
PSA,35,21,"Ochochi, ma chi alu-ma te̩ fo̩o̩ rʼumi;"
PSA,35,22,"O Jihofa, uwe̩ fʼu li me̩; e̩ ki chechi n!"
PSA,35,23,"Dʼo̩la-we̩ e̩do̩ kwane̩, kʼe̩ la mʼolu ji kʼe̩ fʼoji ajo̩ o̩kpakpa-mi kpa ñw mi,"
PSA,35,24,"O Jihofa, O̩jo̩-mi, kʼajo̩-mi likpa alu kʼo̩kpakpa-we̩ de̩;"
PSA,35,25,"E̩ ki je̩ ñw ma we eka ef e̩do̩-ma kakini,"
PSA,35,26,E̩ ki je̩ ñw anyo̩ ki mu abo ku ma yo̩ tod e̩wñ e̩bie̩ne̩ ki ke̩re̩bʼumi
PSA,35,27,Je̩ ñw abo kʼo̩kpakpa-mi che̩wʼuma eju
PSA,35,28,Ukpalu-mi la anʼe̩wñ o̩kpakpa-we̩
PSA,36,1,Ada kʼe̩ne̩bibi aje̩ nʼakomu ef e̩do̩-wñ
PSA,36,2,Todu i ache kʼe̩wñ du ki de̩ me̩e̩le̩ eju o̩la-wñ
PSA,36,3,O̩la alu-wñ chʼibe̩te̩ kpai akpaine̩;
PSA,36,4,I añwʼibe e̩wñ ibe̩te̩ oj ate̩-wñ;
PSA,36,5,"O Jihofa, ufe̩de̩nyo̩-we̩ dʼefojale efojale,"
PSA,36,6,"O̩kpakpa-we̩ dabe̩ne̩ kʼuwo uwo e-O̩jo̩,"
PSA,36,7,"O O̩jo̩, akoko ufe̩de̩nyo̩-we̩ gbe̩gbe̩!"
PSA,36,8,"Ula ki dʼunyi-we̩ akʼuma e̩fu,"
PSA,36,9,Todu ugbo-we̩ oñ e̩bi omi iñmi de̩;
PSA,36,10,O uwe̩ ki je̩ ñw ufe̩de̩nyo̩-we̩ ki
PSA,36,11,"E̩ ki je̩ ñw e̩re̩ uba ki wa akobʼumi n,"
PSA,36,12,"O̩mo̩ amachuko̩lo̩ ibe̩te̩ lewane̩ me̩,"
PSA,37,1,"E̩ ki kpe̩do̩bie̩ tod amachʼe̩wñ bie̩ne̩ n,"
PSA,37,2,"Todu ma aja ma dab egbe fai fai,"
PSA,37,3,"Ke̩do̩no̩ Jihofa, kʼe̩ la che e̩wñ e̩nyo̩;"
PSA,37,4,"Eliura-we̩ ki ño̩ chʼefu Jihofa,"
PSA,37,5,Mʼo̩na-we̩ lino Jihofa;
PSA,37,6,"I aje̩ ñw o̩kpakpa-we̩ kwodufu dab ugane̩,"
PSA,37,7,"Chechi o̩gba Jihofa, kʼe̩ fe̩do̩je̩ anede owñ;"
PSA,37,8,"We ewe̩do̩, kʼe̩ la hi uke̩do̩fulu-we̩ tinyo̩!"
PSA,37,9,Todu ama akʼamachʼe̩wñ e̩bie̩ne̩ da rinyo̩;
PSA,37,10,"I bo re ta, tak e̩ne̩bibi le̩ ma ñʼado̩mo̩ ge̩ n;"
PSA,37,11,"Ame̩ne̩chikimi muda aje̩ ane̩-i,"
PSA,37,12,"E̩ne̩bibi añwa e̩wñ nyʼe̩no̩kpakpa,"
PSA,37,13,"Ondu muda anyanyi-wñ,"
PSA,37,14,"Ame̩ne̩bibi mʼo̩kwo̩chageli-ma wo̩ ma la fʼo̩o̩do̩ fa,"
PSA,37,15,"o̩kwo̩chageli-ma agwunyʼe̩do̩ e-ma onugo,"
PSA,37,16,E̩wñ ree kʼe̩no̩kpakpa ne̩ nyo̩
PSA,37,17,Todu ma agwʼo̩wo̩ ame̩ne̩bibi che̩;
PSA,37,18,"Jihofa chema eñini ñʼo̩na e-abo ki mufu,"
PSA,37,19,"anyo̩ la amu ma iko e̩bie̩ne̩ n,"
PSA,37,20,Ame̩ne̩bibi muda alenyo̩;
PSA,37,21,"E̩ne̩bibi ame̩ e̩wñ, i la ara n,"
PSA,37,22,"todu abo kʼowñ de̩nyo̩ ñw ma aje̩ ane̩-i e̩wñ ogu,"
PSA,37,23,"Jihofa fʼugbo kʼe̩ne̩ke̩le̩ adʼe̩re̩ tʼo̩ ñwo̩che te̩ ñw u,"
PSA,37,24,"dagba i wane̩, i chʼedʼu tinyo̩ o̩pioo de̩ n,"
PSA,37,25,"U chʼimo̩to̩ g bog bo, u la mud ogijo me̩;"
PSA,37,26,"I chʼemo̩la, i ame̩ e̩wñ ñw one̩ gbogbo dʼo̩jo̩,"
PSA,37,27,Kwo bʼe̩wñ bie̩ne̩ te̩ kʼe̩ che e̩wñ e̩nyo̩;
PSA,37,28,Todu Jihofa afe̩do̩ ajo̩ o̩kpakpa eka;
PSA,37,29,"Abo̩kpakpa aje̩ ane̩-i e̩wñ ogu,"
PSA,37,30,"Alu e̩no̩kpakpa nʼe̩wñ ibe aka,"
PSA,37,31,Uko̩o̩la O̩jo̩-wñ dʼef e̩do̩-wñ;
PSA,37,32,"E̩ne̩bibi afʼeju bʼe̩no̩kpakpa le,"
PSA,37,33,"Jihofa atʼo̩ no̩ tef o̩wo̩-wñ n,"
PSA,37,34,"Nede Jihofa, kʼe̩ la fʼo̩na-wñ de,"
PSA,37,35,"U fʼe̩ne̩bibi li e̩gba kʼukpahiu-wñ abailo,"
PSA,37,36,"I muda lale rinyo̩, e̩ la go, i ño̩ de̩ ge̩ n;"
PSA,37,37,"Kejurʼe̩ne̩ ki mufu, e̩ la go e̩no̩kpa kpa,"
PSA,37,38,"I chʼe-abo ku ma jʼada ño̩ jʼada, ma akpʼuma fo̩ rinyo̩ alukate;"
PSA,37,39,Ujadu ame̩no̩kpakpa muda dʼugbo Jihofa;
PSA,37,40,Oñ Jihofa ate̩ko ma i la agba ma te̩;
PSA,38,1,"O Jihofa, e̩ ki dʼo̩la bi mi ef uwe̩do̩-we̩ n,"
PSA,38,2,"Todu o̩fa-we̩ fʼumi mu gbali,"
PSA,38,3,Todu e̩do̩-we̩ ki kpa oñ o̩re̩la-mi ugbo du ma bo̩ n;
PSA,38,4,Todu udu kʼu fe̩ ko̩ alʼumi oji me̩;
PSA,38,5,"Agbe-mi alu, i agbʼe̩ño̩"
PSA,38,6,"i fʼumi o̩lo̩ go̩, i la fʼumi pu wane̩ tabale;"
PSA,38,7,"Todu ago-mi kpa gaa chaka,"
PSA,38,8,"O̩la-mi muda gbe̩ne̩ke̩, i awo̩ mi tabale;"
PSA,38,9,"Ondu, e̩wñ kʼu nañeju-wñ du jʼo̩gba-we̩,"
PSA,38,10,"E̩do̩-mi ache kpu kpu, ukpahiu-mi atakpa;"
PSA,38,11,"Ame̩nufe̩do̩-mi kpai abo ku ma me̩ru mi hi o̩la-ma wʼubi bʼatulubo̩-mi te̩,"
PSA,38,12,"Abo ku ma tene oji-mi ño̩ bʼoku ne te̩,"
PSA,38,13,"Omi muda gbo̩ n, dabe̩ne̩ kʼu chʼajeti,"
PSA,38,14,"Ochochi, omi dab e̩ne̩ kʼeti-wñ ma agbo̩la n,"
PSA,38,15,"Todu, uwe̩ Jihofa oñ naneju-wñ;"
PSA,38,16,"Todu u kakini, Tode̩gba ku ma gwoye rʼumi oji,"
PSA,38,17,"Todu u fʼo̩la ule̩ echika mu me̩,"
PSA,38,18,"Todu nadʼudu kʼu fe̩ ka dufu,"
PSA,38,19,"O̩la ame̩nebi-mi muda ale̩, ma gbiti,"
PSA,38,20,Abo ku ma dʼe̩bie̩ne̩ rʼo̩me̩ e̩nyo̩ la chʼame̩no̩la-mi
PSA,38,21,"E̩ ki hi umi tinyo̩ n, O Jihofa!"
PSA,38,22,"Hiane̩ wa kʼe̩ te̩ko mi,"
PSA,39,1,"U kakini, Nafejutʼo̩na o̩na kʼu nale,"
PSA,39,2,"U chechi te̩ dab ajalu,"
PSA,39,3,e̩do̩-mi kpa efu-mi.
PSA,39,4,"Jihofa, e̩ je̩ ñw mi ma ukpoji-mi,"
PSA,39,5,"Go, uwe̩ je̩ ñw o̩jo̩-mi chʼo̩gaba o̩wo̩ ofofo,"
PSA,39,6,"Ochochi, one̩ atale dabe̩ne̩ kʼojiji ofo!"
PSA,39,7,"Ondu, e̩wñ omi anede-wñ fai ge̩?"
PSA,39,8,Mʼumi gba bʼada du kʼu je̩ te̩.
PSA,39,9,"U mud ajalu, u chi alu n;"
PSA,39,10,Mʼatulubo̩-we̩ du bʼumi o̩la te̩;
PSA,39,11,E̩gba kʼe̩ nuka akʼone̩ o̩la
PSA,39,12,"Gbʼadua-mi, O Jihofa,"
PSA,39,13,"Mʼeju-we̩ rida bʼumi te̩, kʼe̩do̩-mi ki lewane̩,"
PSA,40,1,U te̩taneju ño̩ neju Jihofa;
PSA,40,2,"I mʼumi du kwef ura ugbo kʼekuku de̩,"
PSA,40,3,"I la mʼeli etito̩ du tʼumi alu,"
PSA,40,4,"E̩ne̩ ki adu Jihofa chʼuke̩do̩no-wñ gbede,"
PSA,40,5,"O Jihofa O̩jo̩-mi, uwe̩ je̩ ñw uko̩lo̩-we̩ ki fiteju"
PSA,40,6,E̩wñ e̩bie̩ kpai e̩wñ ele rʼuwe̩ e̩do̩ n;
PSA,40,7,"Tak u kakini, Go, u lewa me̩;"
PSA,40,8,"i cherʼumi e̩do̩ kʼu nache e̩wñ ki dʼuwe̩ e̩do̩, O O̩jo-mi; ochochi, uko̩-o̩la-we̩ dʼef e̩do̩-mi."
PSA,40,9,Omi fʼuche̩nyo̩ o̩kpakpa je̩rʼabo ujeju lile me̩;
PSA,40,10,"U fʼo̩kpakpa-we̩ gwebo ef e̩do̩-mi n,"
PSA,40,11,"O Jihofa, uwe̩ ki do̩wo̩mʼejumomi o̩gbaje̩je̩-we̩ ñw omi n;"
PSA,40,12,Todu e̩wñ bie̩ne̩ ki ma nʼaluka n donyʼumi daka-i;
PSA,40,13,"O Jihofa, i ki nyʼuwe̩ eju kʼe̩ mʼumi gba!"
PSA,40,14,Je̩ ñw anyo̩ ki mu abo ku ma tene onugo-mi ku ma fʼu kpabie̩
PSA,40,15,"Je̩ ñw abo ku ma ka ñw mi kakini, Ibaa, ibaa!"
PSA,40,16,E̩ muda je̩ ñw abo ku ma tene we̩
PSA,40,17,Omi chʼe̩no̩bata kpai e̩nale;
PSA,41,1,"E̩ne̩ ki anyi ame̩nubie̩ eti, gbede Jihofa agbʼo̩ o̩jo̩ e̩bie̩ne̩;"
PSA,41,2,Jihofa adejutʼo̩ i aje̩ ñw oji-wñ do̩mo̩;
PSA,41,3,Jihofa adʼu yʼe̩do̩ oj ate̩ o̩ga-wñ;
PSA,41,4,"U kakini, O Jihofa, lʼumi eju;"
PSA,41,5,Ame̩nebi-mi akʼe̩wñ e̩bie̩ne̩ nyʼumi kakini:
PSA,41,6,"I la che̩wñ kʼi lewa fejudo mi, e̩wñ o̩wai i aka,"
PSA,41,7,Abo ku ma chulaka-mi chaka dʼo̩la-mi tʼaka nyʼomune̩ eti
PSA,41,8,Ma ka kʼe̩wñ ebiliʼka danyʼu o̩la le̩;
PSA,41,9,"Ochochi, onuku-mi o̩lali e-kʼu ke̩do̩nʼo,"
PSA,41,10,"Ama uwe̩, O Jihofa, e̩ ki lʼumi eju,"
PSA,41,11,"Ugbo e-i oñ u ma ka kʼu che rʼuwe̩ e̩do̩,"
PSA,41,12,"I la chʼe-mi, uwe̩ agwo̩nyu mi dago ef e̩do̩ foo-mi,"
PSA,41,13,"Jihofa ki nʼele, owñ chʼO̩jo̩ e-Israe̩l,"
PSA,42,1,"Alu kʼabede ache fafafa atene omi,"
PSA,42,2,"Alugbe̩ O̩jo̩ akpa onugo-mi,"
PSA,42,3,"Omi aku-mi te̩te̩chʼuje̩wñ-mi tʼodu tʼo̩ro̩ka,"
PSA,42,4,"Ibe-mi chekadʼe̩wñ-i,"
PSA,42,5,"E̩wñ chi kʼe̩ dʼoji lo̩ efu-mi, O onugo-mi?"
PSA,42,6,"O O̩jo̩-mi, onugo-mi fʼoji dalo̩ efu-mi,"
PSA,42,7,Unefu akwado̩ unefu
PSA,42,8,Jihofa adʼufe̩de̩nyo̩-wñ te̩ o̩ro̩ka;
PSA,42,9,"Naka ñw O̩jo̩, okuta-mi, kakini:"
PSA,42,10,"Ame̩no̩la-mi jʼabʼumi ina,"
PSA,42,11,"E̩wñ chi kʼe̩ dʼoji lo̩, O onugo-mi?"
PSA,43,1,"Fʼajo̩-mi ka o̩kpakpa, O O̩jo̩, kʼe̩ gbʼomu-mi ka"
PSA,43,2,Todu uwe̩ chʼO̩jo̩ ukpahiu-mi;
PSA,43,3,"O, e̩ fʼugane̩-we̩ kpʼochochi-we̩ kpe̩ dufu;"
PSA,43,4,"E̩gba le̩ tak u nanyʼugbo ubo̩ iche̩bo̩ O̩jo̩,"
PSA,43,5,"E̩wñ chi kʼe̩ dʼoji lo̩, O onugo-mi?"
PSA,44,1,"Awa nʼeti-wa gbo̩ me̩, O O̩jo̩, amata-wa ka ñw a,"
PSA,44,2,"uwe̩ nʼo̩wo̩-we̩ fʼabo uche̩ichi ne dufu,"
PSA,44,3,"Todu i chʼugbada e-ma oñ ma ne̩ gbʼane̩ le̩ n,"
PSA,44,4,"Uwe̩ chʼOnu-mi O O̩jo̩-mi,"
PSA,44,5,Lugbo we̩ oñ a akʼabo ku ma kobʼuwa e̩che̩ wane̩;
PSA,44,6,"Todu i chʼo̩o̩do̩-mi oñ nake̩do̩no n,"
PSA,44,7,"E̩ muda fʼuwa jadu bʼabo ku ma chʼuwa o̩pe̩cha te̩ me̩,"
PSA,44,8,"A aje̩nyʼO̩jo̩ gbogbo dʼo̩jo̩,"
PSA,44,9,"E̩ muda hi uwa tinyo̩ me̩, e̩ la je̩ ñw ukata-wa muchi,"
PSA,44,10,Uwe̩ je̩ ñw a mʼubi dagbʼabo ku ma kobʼuwa;
PSA,44,11,"Uwe̩ ko wa jo̩ dab ame̩wño̩re̩ egini ku ma kpaje̩,"
PSA,44,12,"E̩ kʼamone̩-we̩ ta ukpo̩ ukpo̩,"
PSA,44,13,"Uwe̩ je̩ ñw a chʼoli ina ñw amekeji-wa,"
PSA,44,14,"Uwe̩ je̩ ñw a mud e̩wñ kʼabo uche̩ ichi dute̩ akwaku,"
PSA,44,15,"Eju-mi kad ukata-mi ku ma chi gbogbo dʼo̩jo̩,"
PSA,44,16,"nʼoj omuko̩la e̩ne̩ ki abina, kʼi achʼakpabie̩,"
PSA,44,17,"E̩wñ-i du lewa bʼuwa ma,"
PSA,44,18,"E̩do̩-wa la dabi wʼubi n,"
PSA,44,19,"kʼuwe̩ fʼuwa che te̩ ugbo amogbemgbem,"
PSA,44,20,"Iche̩wñ kʼa gbenyo̩ odu O̩jo̩-wa,"
PSA,44,21,O̩jo̩ ma atejane̩ e-le̩ n?
PSA,44,22,"Ochochi, tod uwe̩ oñ ma ko wa kpa gbogbo dʼo̩jo̩,"
PSA,44,23,"Mʼolu ji! e̩wñ chi kʼe̩lolu, O Ondu?"
PSA,44,24,E̩wñ chi kʼe̩ dʼeju-we̩ maja?
PSA,44,25,Todu onugo-wa fʼoji dalo̩ tunyʼebutu;
PSA,44,26,"Kwane̩, kʼe̩ chʼate̩ko wa!"
PSA,45,1,E̩do-mi agba o̩la e̩nyo̩ dufu; e̩wñ kʼu li ugbo onu le̩ naka; ukpalu-mi chʼiko kʼi aya e̩wñ eko̩.
PSA,45,2,Uwe̩ chʼuto̩ tʼamo̩ma amone̩ le;
PSA,45,3,"Mʼugbada-we̩ du ji mʼago-we̩, uwe̩ agbiti le̩,"
PSA,45,4,E̩ natanʼe̩wñ alo ef e̩gahi-we̩ ki ra ñwʼe̩
PSA,45,5,O̩fa-we̩ ale̩
PSA,45,6,"O O̩jo̩, ede-we̩ chʼogbegbele̩ nyile̩wa:"
PSA,45,7,"uwe̩ te̩tafe̩do̩ e̩wñ o̩kpakpa, e̩ la chulaka e̩wñ bibi."
PSA,45,8,mur kpai alos kpai kasia dʼe̩wñ o̩la-we̩ chaka.
PSA,45,9,amo̩ma amonu jʼef abobule̩-we̩ ku ma nʼojima;
PSA,45,10,"Neti, O̩ma-mi onobule̩, go, hi eti-we̩ wane̩;"
PSA,45,11,abe̩le̩ tak onu añeju alifia-we̩.
PSA,45,12,"o̩ma onobule̩ e-Taya la anʼe̩wñ ele wa,"
PSA,45,13,O̩ma onobule̩ e-onu kʼi dʼejefu le̩ chʼojima ojima chaka: o̩jamalia ma ne̩ chʼiya nyʼe̩wñ o̩la-wñ;
PSA,45,14,"ma akʼukpo ku ma chʼiya nyu anʼowñ nyʼugbo onu, ma akʼabigbe̩le̩-wñ ku ma ma mʼe̩ne̩ke̩le̩ n ku ma tʼo̩ ubi wʼugbo we̩ ge̩."
PSA,45,15,Ma ane̩ ma le kpai e̩do̩ e̩bo̩ kpai uyo̩
PSA,45,16,Amo̩ma-we̩ akoji amata-we̩;
PSA,45,17,Naje̩ ñw abo o̩gba o̩gba rewa odu-we̩;
PSA,46,1,"O̩jo̩ chʼokoubi-wa kpai ukpahiu-wa,"
PSA,46,2,"Todule̩ oñ a ma arailo n dagba kʼile̩-i ki murida,"
PSA,46,3,"dagba omi-wñ ki chʼekuku kʼi la wuwowo,"
PSA,46,4,"Ohiminiʼka do̩mo̩ kʼaji aji-wñ aje̩ ñw e̩do̩ abo ewo O̩jo̩ ki bo̩, uña kiafo̩ ugbo kʼO̩jo̩ Chamachala gugu le̩."
PSA,46,5,"O̩jo̩ dʼalumeji-wñ, ma achʼo iche̩ n;"
PSA,46,6,"Abo uche̩ichi uche̩ichi mudutu, ojane̩ ojane̩ chane̩ emiejo;"
PSA,46,7,Jihofa ki nʼe̩wñ du dʼugbo wa;
PSA,46,8,"Me̩ lewa, go uko̩lo̩ Jihofa,"
PSA,46,9,I aje̩ ñw ogu eja ki we gbogbo tʼukpoji ane̩-ile̩;
PSA,46,10,"We ta, ku me̩ ki ma ka kʼomi chʼO̩jo̩"
PSA,46,11,Jihofa ki nʼe̩wñ du dʼugbo wa;
PSA,47,1,"O, me̩ fʼo̩wo̩ gwo̩, ame̩ amone̩ du!"
PSA,47,2,"Todu Jihofa O̩jo̩ Chamachala abailo,"
PSA,47,3,"I akʼamone̩ ojoji ojoji jo̩ e̩re̩-wa,"
PSA,47,4,"O̩wñ chi e̩wñ ogu kʼa je̩ ñw a,"
PSA,47,5,"O̩jo̩ mute̩gu le kpai ogu ekpa,"
PSA,47,6,"Me̩ kʼeli dʼO̩jo̩, me̩ kʼeli dʼo̩!"
PSA,47,7,Todu O̩jo̩ chʼonu ane̩-ile̩ du;
PSA,47,8,O̩jo̩ fʼonu abo uche̩ichi je̩;
PSA,47,9,Ame̩numo̩la amone̩ ojoji ojoji kʼo̩la-ma jeju jo̩
PSA,48,1,Jihofa gbe̩gbe̩ i laño̩ dʼukpe̩ ku ma je̩nyʼu gbalii ef ewo O̩jo̩-wa!
PSA,48,2,"Oj uwo-wñ kiafo̩ le̩, i jʼatate̩ alifia,"
PSA,48,3,O̩jo̩ dʼo̩la-wñ dufu ñw ma ef unyi-wñ
PSA,48,4,"Todu go, amonu kʼo̩la-ma jeju jo̩, ma kpe̩re̩ lale."
PSA,48,5,"Ma fʼu li, tak awuwu fʼuma mu,"
PSA,48,6,"o̩la-ma chane̩ ega o̩mo̩,"
PSA,48,7,Uwe̩ nʼafu olodudu fʼo̩ko̩ o̩ko̩ Tarshish kpo̩fo̩ rinyo̩.
PSA,48,8,"Alu kʼa gbo̩ le̩, abe̩le̩ a li"
PSA,48,9,"A te̩takpibe ufe̩de̩nyo̩-we̩, O O̩jo̩,"
PSA,48,10,"O O̩jo̩, alu kʼodu-we̩ de̩,"
PSA,48,11,e̩do̩ uwo Zayo̩n ki bo̩!
PSA,48,12,"Me̩ lule̩ le Zayo̩n daka, me̩ la lʼubi-wñ daka,"
PSA,48,13,"me̩ dʼe̩do̩ te̩ ugbo ugbiti-wñ nyo̩nyo̩,"
PSA,48,14,todu O̩jo̩-i chʼO̩jo̩ e-wa tʼogbegbele̩ nyile̩wa;
PSA,49,1,"Me̩ gbʼe-i, ame̩ amone̩ du!"
PSA,49,2,"tʼabo ki chʼo̩wo̩ wane̩, tʼabo ki dago,"
PSA,49,3,Alu-mi aka e̩wñ ibe;
PSA,49,4,Nahi eti-mi wane̩ ñw ita ku ma kpa;
PSA,49,5,E̩wñ chi kʼu narailo adiko e̩bie̩ne̩ ta?
PSA,49,6,Ma ke̩do̩no e̩wñ anana ku ma ne̩
PSA,49,7,"I nʼe̩ne̩ du ki neke la o̩maye-wñ tane̩ n,"
PSA,49,8,"todu alaja onugo-ma ela tane̩ chʼekpuna,"
PSA,49,9,"todu kʼowñ kʼi deju o̩pioo,"
PSA,49,10,"Todu i ali ka kʼamanibe aku,"
PSA,49,11,"Ibe ki dʼef uma ka kʼunyi-ma ado̩mo̩ ogbegbele̩,"
PSA,49,12,"I chaka chʼone̩ ki nʼojima i la akpo̩kpe̩ n,"
PSA,49,13,"O̩na ku ma le-i chʼidada-ma,"
PSA,49,14,Ma ko ma jo̩ ñw o̩jegu dab ame̩wño̩re̩ egini;
PSA,49,15,"O̩jo̩ muda ala onugo-mi tane̩ kwef o̩wo̩ o̩jegu,"
PSA,49,16,"One̩ mud anana, kʼojima unyi-wñ ki nana nyʼo̩gba,"
PSA,49,17,Todu i leku i ako e̩wñ du alo n;
PSA,49,18,"Dagba kʼi chaka kʼaduwa ñw onugo o̩la-wñ e̩gba kʼi deju,"
PSA,49,19,"I alo tef o̩gbo̩gba amata-wñ,"
PSA,49,20,"One̩ kʼi nʼojima, kʼi ma muda mʼoji e̩wñ n,"
PSA,50,1,"O̩jo̩ e-amo̩jo̩, ki che Jihofa fʼo̩la ka me̩,"
PSA,50,2,"Zayo̩n, kʼi chʼalifia ki mufu kpa,"
PSA,50,3,"O̩jo̩-wa awa, i la achechi n,"
PSA,50,4,I ado̩ efojale ate̩
PSA,50,5,"kakini, Kʼabo ku ma kpe̩do̩rʼumi jeju wʼugbo mi,"
PSA,50,6,"Efojale efojale adʼo̩kpakpa-wñ kpogo,"
PSA,50,7,"Neti, O amone̩-mi, tak u nako̩la,"
PSA,50,8,Nadʼo̩la bi we̩ tod e̩wñ e̩bie̩ kʼe̩ kpa n;
PSA,50,9,"Nagbʼo̩ko̩ okuno̩ kwef unyi-we̩ n,"
PSA,50,10,"Todu e̩wñ iñmi efoko okoke du omi ne̩,"
PSA,50,11,"U chema ame̩we̩ oj uwo oj uwo chaka,"
PSA,50,12,"Ebi ma chaka kpa mi, u ma ka ñw e̩ n;"
PSA,50,13,Omi aje̩ e̩la amagbiti?
PSA,50,14,"Me̩ ki nʼugwa chʼiche̩bo̩ ñw O̩jo̩,"
PSA,50,15,e̩ ki la kwado̩ mi o̩jo̩ o̩pe̩cha;
PSA,50,16,I muda chʼe-e̩ne̩bibi O̩jo̩ kakini:
PSA,50,17,"Abu kʼo̩la ekʼuwe̩ chʼe̩wñ ulaka-we̩,"
PSA,50,18,"E̩ fʼajoji li, e̩ yo̩ ñw u;"
PSA,50,19,"Uwe̩ tʼalu-we̩ no̩ ñw e̩bie̩ne̩,"
PSA,50,20,Uwe̩ gugu achʼakpabie̩ o̩maye-we̩;
PSA,50,21,Uwe̩ fʼe̩wñ le̩ che me̩ oñ u chechi;
PSA,50,22,"Me̩ fʼibe-i kpe̩ ta, ame̩ ku me̩ gbenyo̩ O̩jo̩ le̩,"
PSA,50,23,E̩ne̩ du kʼi nʼugwa wa achʼiche̩bo̩ mak ojima i adu ñw mi le̩;
PSA,51,1,"O O̩jo̩, lʼumi eju, alu kʼufe̩de̩nyo̩-we̩ de̩;"
PSA,51,2,"Fʼumi gwe̩ hiolo bʼudu kʼu fe̩ te̩,"
PSA,51,3,"Todu u chema ada kʼu je̩,"
PSA,51,4,"Uwe̩ kate omi dʼu re,"
PSA,51,5,"Go, ef udu efe̩ oñ iye-mi chefu mi,"
PSA,51,6,"Go, i dʼuwe̩ e̩do̩ kʼochochi kʼi dʼef e̩do̩;"
PSA,51,7,"Mu hiso̩p du kʼe̩ fʼadure-mi gwe̩ rinyo̩, tak omi afe̩;"
PSA,51,8,Je̩ ñw mi gbo̩ uyo̩ kpai e̩wñ e̩do̩ afu;
PSA,51,9,"Mʼeju-we̩ du maja bʼadure-mi te̩,"
PSA,51,10,"O O̩jo̩, fʼe̩do̩ ki de̩ hiolo nyi ñw mi,"
PSA,51,11,"E̩ ki dʼumi tinyo̩ bʼeju-we̩ te̩ n,"
PSA,51,12,"Dʼuyo̩ ujadu-we̩ dabi wa ñw mi,"
PSA,51,13,"E̩gbale̩ tak u nako̩ abo ku ma jʼada o̩na o̩na-we̩,"
PSA,51,14,"Mʼumi gba bʼabi e̩bie̩ eje̩ te̩, O O̩jo̩,"
PSA,51,15,"O Ondu, mʼumi alu chi,"
PSA,51,16,Todu e̩wñ iche̩bo̩ nyʼuwe̩ eju egba n;
PSA,51,17,E̩wñ iche̩bo̩ O̩jo̩ chʼafu e̩do̩ ki muda kpu;
PSA,51,18,E̩ ki chʼe̩nyo̩ ñw Zayo̩n alu ki nyo̩ we̩ eju;
PSA,51,19,"tak uwe̩ ayo̩ ñw e̩wñ iche̩bo̩ e-o̩kpakpa,"
PSA,52,1,"E̩wñ chi kʼe̩ je̩nyu ñw e̩wñ e̩bie̩ne̩, O uwe̩ agbiti le̩,"
PSA,52,2,"Ukpalu-we̩ añwa e̩wñ ibi dab abe̩ kʼi ale̩,"
PSA,52,3,"Uwe̩ fe̩do̩ e̩bie̩ne̩ tʼe̩nyo̩ le,"
PSA,52,4,"Uwe̩ fe̩do̩ o̩la ki akʼone̩ mi,"
PSA,52,5,O̩jo̩ ñʼagu uwe̩ lo̩ abe̩le̩ o̩pioo;
PSA,52,6,"Ame̩no̩kpakpa ali, oñ ailo amʼuma,"
PSA,52,7,"Go, e̩ne̩ kʼi ma dʼO̩jo̩ chʼaku-wñ ni le̩ de̩,"
PSA,52,8,"I muda chʼe-mi, omi dab oli o̩lif emimi"
PSA,52,9,"Nago̩gbodʼuwe̩ ogbegbele̩,"
PSA,53,1,"E̩nidada ka ef e̩do̩-wñ kakini,"
PSA,53,2,"O̩jo̩ dʼefojale ago amo̩ma amone̩,"
PSA,53,3,E̩ne̩ne̩ne̩ne̩-ma mudabi tʼubi;
PSA,53,4,Amachuko̩lo̩ ibe̩te̩ le̩ ma e̩wñ dun?
PSA,53,5,"Ugbo kʼe̩wñ ubailo du ma de̩ n,"
PSA,53,6,O ujadu Israe̩l ki ma ma kwo Zayo̩n wa ke n!
PSA,54,1,"Mʼumi gba, O O̩jo̩, lugbo odu-we̩,"
PSA,54,2,"Gbo̩ adua-mi, O O̩jo̩;"
PSA,54,3,"Todu abo̩wo̩ ejaduña kwane̩ tʼumi o̩la,"
PSA,54,4,Go. O̩jo̩ chʼe̩nate̩ko-mi;
PSA,54,5,I adʼe̩bie̩ne̩ rʼo̩me̩ ñw abo ku ma jʼago mi-i;
PSA,54,6,Nanʼe̩wñ wa kpai e̩do̩-mi kʼu nakpa ñw e̩;
PSA,54,7,"Todu i mʼumi gba kwef o̩pe̩cha du,"
PSA,55,1,"Netirʼadua-mi, O O̩jo̩;"
PSA,55,2,"Nyʼumi eti, kʼe̩ dohi ñw mi;"
PSA,55,3,"Tod omuko̩la e̩nebi le̩,"
PSA,55,4,"I kpanyʼumi e̩do̩ tabale,"
PSA,55,5,"Ailo kpai o̩la ega lewa bʼumi ma,"
PSA,55,6,"Tak u kakini, O omi ma nʼika dab o̩madegu!"
PSA,55,7,"go, e̩gbale̩ omi ma taligo o̩najiji,"
PSA,55,8,omi ma hiane̩ alo kʼu fʼafu ibi kpai e̩du omi le̩ o̩wo̩.
PSA,55,9,"O Ondu, mʼuma ko mi, fʼalu ichi-ma guji;"
PSA,55,10,Odu kpai o̩ro̩ka ma jʼoj odo̩-wñ ale daka;
PSA,55,11,e̩wñ bibi jʼalumeji-wñ;
PSA,55,12,Todu i chʼe̩nebiʼka bʼumi ina-i n—
PSA,55,13,"I muda chʼuwe̩, kʼe̩ chʼone̩ e̩go̩-mi,"
PSA,55,14,Awa kʼa nyojuju e̩rinyo̩ kpai o̩la-wa le̩;
PSA,55,15,Uku ki lewa bʼuma ma achigili;
PSA,55,16,"I chʼe-mi, nakwado̩ O̩jo̩;"
PSA,55,17,Olane̩ kpai olodudu kpai o̩ro̩ka
PSA,55,18,I mʼonugo-mi gba tane̩ ef ure̩do̩
PSA,55,19,"O̩jo̩ agbo̩, i la ade ma ma,"
PSA,55,20,"I mʼo̩wo̩-wñ nadala akobo̩ abo kʼe̩do̩-ma chebo̩rʼowñ,"
PSA,55,21,"Alu-wñ de̩ de̩le̩ de̩le̩ dab ekpo,"
PSA,55,22,"E̩wñ kʼi ko nyʼuwe̩ o̩wo̩ le̩ ko rikpolo no Jihofa,"
PSA,55,23,"O O̩jo̩, uwe̩ muda ako ma gwo̩ru"
PSA,56,1,"Lʼumi eju, O O̩jo̩, todu one̩ neku edʼumi mi;"
PSA,56,2,"abo ku ma jʼago mi-i neku edʼumi mi gbogbo dʼo̩jo̩,"
PSA,56,3,"Iko kʼu narailo,"
PSA,56,4,"Ef O̩jo̩, naje̩nyu ñw o̩la-wñ,"
PSA,56,5,Ma rʼo̩la-mi da gbogbo dʼo̩jo̩;
PSA,56,6,"Ma kʼo̩la-ma jeju, ma la kʼo̩la-ma maja,"
PSA,56,7,e̩wñ ibe̩te̩ abe̩i eche amʼuma fu?
PSA,56,8,Uwe̩ adʼibe tʼe̩do̩ ñwañwala-mi;
PSA,56,9,E̩gbale̩ ame̩nebi-mi alububi
PSA,56,10,"Ef O̩jo̩, naje̩nyu ñw o̩la-wñ,"
PSA,56,11,O̩jo̩ u ke̩do̩nʼo nachokpo n.
PSA,56,12,"Edoji kʼu doji ñw e̩ nʼumi oji te̩, O O̩jo̩;"
PSA,56,13,"Todu uwe̩ mʼonugo-mi gba bʼuku te̩ me̩,"
PSA,57,1,"Li umi eju, O O̩jo̩, li umi eju,"
PSA,57,2,"Omi akwado̩ O̩jo̩ Chamachala,"
PSA,57,3,"I akpʼuche̩ kwʼefojale wa kʼi ajadu mi,"
PSA,57,4,Onugo-mi dʼef amidu
PSA,57,5,"O O̩jo̩, uwe̩ ki dʼatate̩ ñw efojale!"
PSA,57,6,Ma fʼiga fa te̩ tod e̩re̩-mi me̩;
PSA,57,7,"Edo̩-mi de̩ kpoko, O O̩jo̩,"
PSA,57,8,"Mʼolu ji, ojima-mi!"
PSA,57,9,"O Ondu, nagogbodʼuwe̩ ef amone̩;"
PSA,57,10,"Todu ufe̩de̩nyo̩-we̩ che̩nana gbogbo kadʼefojale, ochochi-we̩ la kadʼojale."
PSA,57,11,"O O̩jo̩, uwe̩ ki dʼatate̩ ñw efojale!"
PSA,58,1,"Echi ku me̩ chi le̩, e̩wñ o̩kpakpa me̩ ka ochochi?"
PSA,58,2,"O̩da, me̩ nʼuko̩lo̩ uji ache ef e̩do̩-me̩;"
PSA,58,3,"Ame̩ne̩bibi mud e̩wñ ejaduña kwef uwile̩,"
PSA,58,4,"Olo-ma dab olo ejo,"
PSA,58,5,kʼi ma netirʼomu amachifamu n
PSA,58,6,"O O̩jo̩, fʼenyi-ma guche̩ nyʼuma alu;"
PSA,58,7,Je̩ ñw ma muya rinyo̩ dab omiofo kʼi acha rinyo̩;
PSA,58,8,"Ama ki dabe̩ne̩ kʼigbi ki awʼito̩ rinyo̩,"
PSA,58,9,"O̩gba tak ucha-me̩ ama ka kʼikeke jʼofe-wñ,"
PSA,58,10,E̩no̩kpakpa le̩ ayo̩ e̩gba kʼeju-wñ do ache̩ ku ma ana;
PSA,58,11,"Oñ amone̩ akakini, Ochochi uro̩me̩ ado̩mo̩ ñw e̩no̩kpakpa:"
PSA,59,1,"Mʼumi gba bʼo̩wo̩ ame̩nebi-mi te̩, O O̩jo̩-mi,"
PSA,59,2,"mʼumi gba bʼo̩wo̩ abo ku ma che uko̩lo̩ ibe̩te̩ te̩,"
PSA,59,3,"Todu, go, ma kpala jo̩anedeonugo-mi me̩;"
PSA,59,4,"ma fule amʼo̩la jo̩, ma li udu kʼu fe̩ n."
PSA,59,5,"Uwe̩, O Jihofa O̩jo̩ ki nʼe̩wñ du, O̩jo̩ e-Israe̩l."
PSA,59,6,"Ma dabiwa ane̩ ane̩,"
PSA,59,7,"Go, alu-ma aru,"
PSA,59,8,"Ama uwe̩, O Jihofa, anyʼuma anyi;"
PSA,59,9,"O Ukpahiu-mi, uwe̩ nade;"
PSA,59,10,O̩jo̩ anʼufe̩de̩nyo̩-wñ ledo mi;
PSA,59,11,"E̩ ki ko ma kpa n, tode̩gba kʼamone̩-mi agbenyo;"
PSA,59,12,"Toduadurealu-ma, kpai o̩la-e-uko-ma,"
PSA,59,13,"fʼuma lie̩ ef uke̩do̩fulu,"
PSA,59,14,"Ma dabiwa ane̩ ane̩,"
PSA,59,15,"Ma te̩ agwʼalu ane̩ atene uje̩wñ,"
PSA,59,16,Omi muda nʼeli ukpahiu-we̩ ako̩;
PSA,59,17,"O Ukpahiu-mi, nakʼeli dʼe̩,"
PSA,60,1,"O O̩jo̩, uwe̩ mʼuwa ko rikpolo rinyo̩, uwe̩ fʼuwa gulo̩ wʼane̩ me̩;"
PSA,60,2,"Uwe̩ je̩ ñw ane̩-i miejo, e̩ fʼu ge̩ me̩;"
PSA,60,3,Uwe̩ mʼe̩wñ ki gbiti ko ña amone̩-we̩ me̩;
PSA,60,4,"Uwe̩ mʼagaliga du ñw abo ku ma railo we̩ me̩,"
PSA,60,5,"Nʼo̩wo̩-we̩ awo̩to̩ jadu wa, kʼe̩ dohi ñw a,"
PSA,60,6,O̩jo̩ ka ef efo̩-wñ me̩: nagwoye;
PSA,60,7,Gilead omi ne̩; omi ño̩ ne̩ Manasa ge̩;
PSA,60,8,Moab chʼukpachi ugwo̩la-mi;
PSA,60,9,E̩ne̩ adʼumi wʼef ewo kʼi nʼaku le̩?
PSA,60,10,"O̩ O̩jo̩, i chʼuwe̩ kʼe̩ ko wa rinyo̩ le̩ ache n?"
PSA,60,11,"Gbutu ñw a ef o̩pe̩cha-wa,"
PSA,60,12,Lugbo O̩jo̩ oñ a ache e̩wñ ugbiti;
PSA,61,1,"Gbʼukwa-mi, O O̩jo̩, netirʼaduwa-mi."
PSA,61,2,E̩gba kʼuba da jʼumi e̩do̩ nakwa dʼuwe̩ kwʼukpoji ane̩-ile̩.
PSA,61,3,"uwe̩ te̩tachʼo̩koubi-mi,"
PSA,61,4,Nage̩ne̩ ef unyabo-we̩ ogbegbele̩!
PSA,61,5,"Todu uwe̩, O O̩jo̩, e̩ gbo̩ oji kʼu da,"
PSA,61,6,Uwe̩ abʼo̩jo̩ tʼo̩jo̩ udeju onu;
PSA,61,7,I agugu o̩gba O̩jo̩ ogbegbele̩;
PSA,61,8,"Abe̩le̩ tak u nakʼeli dʼodu-we̩ gbogbo alo,"
PSA,62,1,Onugo-mi chechi te̩ anede O̩jo̩ kate;
PSA,62,2,"Owñ kate chʼokuta-mi kpai ujadu-mi,"
PSA,62,3,"Gbogbo nyʼe̩gba oñ ame̩ akobʼone̩,"
PSA,62,4,"Ma nyʼojuju du n, chai alu ku ma ale ku ma kʼo̩ e̩che̩ anʼane̩ bʼudago-wñ te̩."
PSA,62,5,"Onugo-mi, echi e̩ chi anede O̩jo̩ kate,"
PSA,62,6,"Owñ kate chʼokuta-mi kpai ujadu-mi,"
PSA,62,7,Ujadu-mi kpai ojima-mi dʼugbo O̩jo̩;
PSA,62,8,"Ame̩ amone̩, me̩ ke̩do̩nʼo e̩gba du;"
PSA,62,9,"Ochochi amone̩ chʼafu ki adufu lef iñmo̩,"
PSA,62,10,"E̩ ki ke̩do̩no e̩wñ afuma eche n,"
PSA,62,11,O̩jo̩ ka onuʼka me̩;
PSA,62,12,"O Ondu, ufe̩de̩nyo̩ ño̩ chʼe-we̩ ge̩."
PSA,63,1,"O O̩jo̩, O̩jo̩-mi uwe̩ che, natejane̩ we̩ ejugbogbo,"
PSA,63,2,"Abe̩le̩ omi kejurʼuwe̩ ef uña kiafo̩ le̩,"
PSA,63,3,"Todu ufe̩de̩nyo̩-we̩ nyo̩ tʼiñmi le,"
PSA,63,4,Abe̩le̩ oñ nakele we̩ abu kʼu deju-i;
PSA,63,5,"Onugo-mi che̩ko̩ me̩ alu kʼula kpai ura ako̩ e̩wñ,"
PSA,63,6,"e̩gba kʼu narewa we̩ oj ate̩-mi,"
PSA,63,7,"todu uwe̩ te̩tachʼate̩ko-mi,"
PSA,63,8,Onugo-mi atʼe̩ ubi anʼane̩;
PSA,63,9,Ama abo ku ma tene onugo-mi ku ma fʼu ge̩ rinyo̩
PSA,63,10,"Ma ako ma jo̩ ñw ukpahiu o̩kwo̩chageli,"
PSA,63,11,Onu muda agwoguyo̩ ef O̩jo̩;
PSA,64,1,"O O̩jo̩, o̩la ki dʼefu-mi awo̩ mi, gbʼomu-mi ke;"
PSA,64,2,"Dʼumi maja bʼibe kʼamachʼe̩wñ bie̩ne̩ añwa umaja te̩,"
PSA,64,3,"abo ku ma fʼukpalu-ma no̩ dab o̩kwo̩chageli,"
PSA,64,4,"kʼama ki maja ata do e̩ne̩ ki mufu,"
PSA,64,5,Ma dʼugbe̩do̩ ñw o̩la-ma ugbo e̩wñ bie̩ne̩ ku ma ñwa le̩;
PSA,64,6,Ma ñwʼibe e̩wñ bibi ku ma che;
PSA,64,7,O̩jo̩ muda atʼo̩fa ñw ma;
PSA,64,8,"Abe̩le̩ ma aje̩ ñw ma kʼe̩re̩, ukpalu-ma onugo akobʼuma;"
PSA,64,9,Tak amone̩ du arailo;
PSA,64,10,"E̩do̩ e̩no̩kpakpa abo̩ efu Jihofa,"
PSA,65,1,"Uñwulo̩ chechi jo̩ Zayo̩n ñw e̩, O O̩jo̩;"
PSA,65,2,O uwe̩ kʼe̩ gbʼadua le̩!
PSA,65,3,Udu e̩fe̩ tʼumi le̩.
PSA,65,4,"E̩ne̩ kʼuwe̩ achi kʼi te̩wa kʼi gugu ef ologbo-we̩, gbede!"
PSA,65,5,"Uwe̩ anʼe̩wñ ubailo dʼohi o̩kpakpa ñw a,"
PSA,65,6,"kʼuwe̩ nʼukpahiu fʼe̩re̩ uwo uwo lonyane̩,"
PSA,65,7,"uwe̩ ki aba uwe̩do̩ ohimini abadi,"
PSA,65,8,oñ abo ku ma dodo ukpoji otitala
PSA,65,9,"Uwe̩ lewa afejudʼane̩ ile̩-i me̩, e̩ la chʼomio̩fo rʼu,"
PSA,65,10,"Uwe̩ atʼomiofo rʼe̩be̩-wñ kʼi wo̩ ane̩,"
PSA,65,11,Uwe̩ adʼe̩nyo̩-we̩ chʼike̩be̩ o̩do̩ o̩do̩ ki da;
PSA,65,12,"Ura-wñ akito̩ jʼojije̩ ki dʼaje̩tachi,"
PSA,65,13,"okije̩ okije̩ akʼame̩wño̩re̩ egini bʼo̩la-ma,"
PSA,66,1,"Me̩ ki kpogu uyo̩ ñw O̩jo̩, ame̩ abo ile̩ du;"
PSA,66,2,Me̩ dʼojima odu-wñ kʼeli dʼo̩;
PSA,66,3,"Ka ñw O̩jo̩ kakini, Ubailo uko̩lo̩-we̩ gbe̩!"
PSA,66,4,Abo ile̩ du adojikane̩ ñw e̩;
PSA,66,5,Me̩ lewa ku me̩ gʼuko̩lo̩ O̩jo̩:
PSA,66,6,I mʼohimini abadi rida ane̩ e̩gbe̩;
PSA,66,7,"ugbiñmi-wñ i adu nʼo̩da e̩wñ du ogbegbele̩,"
PSA,66,8,"O ame̩ amone̩, me̩ keli O̩jo̩-wa,"
PSA,66,9,"owñ ki mʼonugo-wa du gugu ef iñmi,"
PSA,66,10,"Todu uwe̩, O O̩jo̩, e̩ fʼuwa ñwago me̩;"
PSA,66,11,Uwe̩ fʼuwa mu ef iga;
PSA,66,12,uwe̩ je̩ ñw amone̩ tanʼanya ale oji-wa;
PSA,66,13,Omi anʼe̩wñ iche̩bo̩ e̩gujo agudu wʼef unyi-we̩;
PSA,66,14,todu uko-mi muchi
PSA,66,15,"Nakʼe̩la ki yoyo wa achʼiche̩bo̩ e̩gu jo ñw e̩,"
PSA,66,16,"Me̩ lewa ku me̩ gbo̩, ame̩ ku me̩ rʼailo O̩jo̩ chaka,"
PSA,66,17,"Omi nʼalu-mi akwa dʼo̩,"
PSA,66,18,"Omi ma li ibe̩te̩ ef e̩do̩-mi,"
PSA,66,19,"O̩jo̩ muda gbʼo̩ me̩, ochochi;"
PSA,66,20,"O̩jo̩ ki nʼele,"
PSA,67,1,O̩jo̩ ki lʼuwa eju kʼi la dʼe̩nyo̩ ñw a
PSA,67,2,"kʼama ki ma o̩na-we̩ ane̩-ile,"
PSA,67,3,"Je̩ ñw amone̩ amone̩ gogbodʼe̩, O O̩jo̩;"
PSA,67,4,"O je̩ ñw e̩do̩ abo uche̩ichi ki bo̩ ku ma nakeli uyo̩,"
PSA,67,5,"Je̩ ñw amone̩ amone̩ gogbodʼuwe̩, O O̩jo̩!"
PSA,67,6,Ane̩-ile̩ kʼe̩ro-wñ dufu me̩;
PSA,67,7,O̩jo̩ ade̩nyo̩ ñw a;
PSA,68,1,"O̩jo̩ ki kwane̩, ame̩ne̩bi-wñ ki mukpatuka;"
PSA,68,2,"Alu kʼafu akʼodudu rinyo̩, abe̩le̩ e̩ ne̩ ma rinyo̩;"
PSA,68,3,E̩do̩ ame̩no̩kpakpa abo̩;
PSA,68,4,"Kʼeli ñwʼO̩jo̩, kʼeli do̩ odu-wñ;"
PSA,68,5,O̩jo̩ kʼi gugu ef unyi ugugu-wñ ki-afo̩ le̩
PSA,68,6,O̩jo̩ aje̩ ñw e̩ne̩ kʼowñ kate gugu kʼi nʼunyi;
PSA,68,7,"O̩ O̩jo̩, e̩gba kʼe̩ dufu atʼabo-we̩ o̩gba,"
PSA,68,8,"ane̩-ile̩-i kwomiejo, efojale ño̩ mugulo̩ bʼile̩ ma eju O̩jo̩;"
PSA,68,9,"O O̩jo̩, uwe̩ gʼe̩do̩la-we̩ kʼe̩wñ ele wa bʼe̩wñ ogu-we̩ ma;"
PSA,68,10,a bo-we̩ e-iñmi gugu o̩mo̩;
PSA,68,11,Ondu adʼo̩la te̩;
PSA,68,12,"Amonu udala udala abogu jʼara, era ma ra!"
PSA,68,13,e̩gba kʼame̩ dachi alumeji iga iga amala le̩—
PSA,68,14,"E̩gba kʼOdo̩bao̩gagu fʼamonu kpatuka rʼef uwñ,"
PSA,68,15,Uwo̩ Beshan chʼuwo e-O̩jo̩;
PSA,68,16,"Ame̩ uwo uwo ki gbo̩gba le̩, e̩wñ chi ku me̩ jʼagʼuwo"
PSA,68,17,"O̩ko̩ ogu O̩jo̩ chʼicham ogue̩lu,"
PSA,68,18,"Uwe̩ mute̩gu tʼatate̩ me̩,"
PSA,68,19,"Ondu ki nʼele̩,"
PSA,68,20,O̩jo̩-wa chʼO̩jo̩ ki agbʼone̩;
PSA,68,21,"O̩jo̩ muda adʼe̩wñ gwo ame̩nebi-wñ oji,"
PSA,68,22,"Ondu kakini, Naño̩ ko ma dabi kwo Beshan wa,"
PSA,68,23,"kʼuwe̩ ki dʼe̩re̩-we̩ tunyʼe̩bie̩,"
PSA,68,24,"Elo kʼe̩ lo le̩ ma fʼu li me̩, O O̩jo̩,"
PSA,68,25,"amakeli mʼo̩gba du, abo ku ma nu e̩wñ tʼo̩ ubi,"
PSA,68,26,"Ame̩ ki kele O̩jo̩ ef ujeju ujeju,"
PSA,68,27,"O̩mo̩ Be̩njamin kekele, kʼi nʼo̩da-ma de̩,"
PSA,68,28,O̩jo̩-we̩ fʼukpahiu-we̩ ñwate̩;
PSA,68,29,Todu unyi-we̩ kʼi de̩ Je̩rusale̩m
PSA,68,30,"Dejurʼe̩la kʼi dʼef e̩che̩,"
PSA,68,31,Amidachi akwʼIjipti wa;
PSA,68,32,"Me̩ keli do̩ O̩jo̩, ame̩ ojane̩ ojane̩ ile̩-i;"
PSA,68,33,owñ chʼe̩ne̩ kʼi tane̩ efojale e-efojale kʼi jʼo̩mo̩ kwʼigbelegbele;
PSA,68,34,"Me̩ dʼukpahiu ñw O̩jo̩,"
PSA,68,35,"O O̩jo̩, ailo-we̩ aba, kwʼef uña uña-we̩ kiafo̩,"
PSA,69,1,"Jadu mi, O O̩jo̩!"
PSA,69,2,"Epio̩ ki nʼefu,"
PSA,69,3,Aku kʼu naro̩ fʼumi hia;
PSA,69,4,Abo ku ma chʼulaka-mi echichi ofofo
PSA,69,5,"O O̩jo̩, uwe̩ chema idada-mi;"
PSA,69,6,"O Ondu Jihofa ki nʼe̩wñ du,"
PSA,69,7,"Todu i chʼutod uwe̩ oñ omi chʼoli-ina-i,"
PSA,69,8,"Omi mud e̩ne̩ o̩wo̩ ejaduña ñw amo̩maye-mi,"
PSA,69,9,"Todu e̩do̩-mi ki tʼunyi-we̩ mʼumi ibe ko,"
PSA,69,10,"U la raku, onugo-mi najialu,"
PSA,69,11,"E̩gba kʼu kʼe̩gbanukpo chʼe̩wñ ubʼo̩la-mi ma,"
PSA,69,12,"Abo ku ma gugu jʼalaku adʼo̩la-mi te̩ aka,"
PSA,69,13,"I muda chʼe-mi, uwe̩ nachaduwa ñw u, O Jihofa."
PSA,69,14,Mʼumi gba kwef e̩pio̩-i
PSA,69,15,"E̩ ki je̩ ñw uwobi omi lʼumi oji n,"
PSA,69,16,"Dohi ñw mi, O Jihofa, todu ufe̩de̩-nyo̩-we̩ nyo̩ gbe̩;"
PSA,69,17,E̩ ki la dʼeju-we̩ maja bʼadu-we̩-i te̩ n;
PSA,69,18,"Te̩ me̩rʼonugo-mi, kʼe̩ mʼu gbatane̩,"
PSA,69,19,"Uwe̩ chema ina-mi,"
PSA,69,20,"Ina ku ma bʼumi fʼumi e̩do̩ kpabie̩,"
PSA,69,21,"Ma ño̩ mʼololo du chʼuje̩wñ-mi,"
PSA,69,22,Ite̩bulu e-ma ki mud ada te̩ ñw ma;
PSA,69,23,Eju-ma ki chubi ku ma we egane̩;
PSA,69,24,"Mʼubieju-we̩ dudanyʼuma oji,"
PSA,69,25,"Je̩ ñw uru-ma ki mud alache̩,"
PSA,69,26,"Todu ma doli e̩ne̩ kʼuwe̩ kpʼo̩ igbe̩ le̩,"
PSA,69,27,E̩ ki bʼudu manyʼudu ñw ma;
PSA,69,28,Je̩ ñw ma fʼuma kpalu bʼef ubuku e-iñmi te̩;
PSA,69,29,Ama omi muda chʼe̩no̩bata kpai e̩ne̩ iwo̩;
PSA,69,30,Nanʼeli je̩nyu ñw odu O̩jo̩;
PSA,69,31,E-le̩ anyo̩ Jihofa eju tʼo̩kokuno̩ le
PSA,69,32,"Ame̩ne̩do̩chikimi fʼu li me̩, e̩do̩-ma la bo̩;"
PSA,69,33,"Todu Jihofa agbʼomu e̩nale,"
PSA,69,34,"Efojale kpai ane̩-ile̩ ki naje̩nyʼu,"
PSA,69,35,Todu O̩jo̩ ajadu Zayo̩n
PSA,69,36,"ugbe̩ amadu-wñ lañʼaje̩ o̩mo̩ e̩wñ ogu,"
PSA,70,1,"O O̩jo̩, mʼumi gba!"
PSA,70,2,Je̩ ñw anyo̩ ki mu abo ku ma tene oji-mi
PSA,70,3,"Je̩ ñw abo ku ma ka kakini, Ibaa, ibaa, ki mudabi wʼubi"
PSA,70,4,Je̩ ñw abo du ku ma tene we̩
PSA,70,5,Omi muda chʼe̩no̩bata kpai e̩nale;
PSA,71,1,"Uwe̩, O Jihofa, nachubiyo̩;"
PSA,71,2,"Mʼumi gba ef o̩kpakpa-we̩, kʼe̩ je̩ ñw mi fʼuma o̩wo̩ tane̩;"
PSA,71,3,"Uwe̩ ki chʼokuta ugbo kʼu nagugu,"
PSA,71,4,"O O̩jo̩-mi, je̩ ñw mi fʼe̩ne̩bibi le̩ o̩wo̩ tane̩,"
PSA,71,5,"Todu uwe̩ chʼukibeno-mi, O Ondu Jihofa,"
PSA,71,6,Uwe̩ oñ omi dachino kwef uwile̩;
PSA,71,7,Omi dabe̩ne̩ kʼe̩wñ uno̩ ñw amone̩ wewe;
PSA,71,8,"Alu-mi ako̩ ñw uñwulo̩-we̩,"
PSA,71,9,E̩ ki hi umi tinyo̩ o̩jo̩ ogijo-mi n;
PSA,71,10,"Todu ame̩nebi-mi nʼo̩la-mi aka,"
PSA,71,11,"ma kakini, O̩jo̩ tʼo̩ no̩ tinyo̩ me̩;"
PSA,71,12,"O O̩jo̩, e̩ ki jiji rʼumi n;"
PSA,71,13,Je̩ ñw anyo̩ ki mu abo ku ma chʼe̩no̩la onugo-mi kʼi fʼuma lie̩;
PSA,71,14,"Omi muda akibeno o̩ko̩ko̩lo̩,"
PSA,71,15,"Alu-mi anʼo̩kpakpa-we̩,"
PSA,71,16,"Nawa ef ukpahiu Ondu Jihofa,"
PSA,71,17,"O O̩jo̩, uwe̩ te̩tako̩ mi e̩wñ kwʼo̩jo̩ imo̩to̩-mi,"
PSA,71,18,"I-i, u chaka chʼogijo kʼiloji-mi chʼefufu,"
PSA,71,19,"O O̩jo̩, o̩kpakpa-we̩ ño̩ dʼatate̩ ge̩."
PSA,71,20,Uwe̩ kʼe̩ mʼo̩pe̩cha ki bie̩ne̩ wewe du ña wa le̩
PSA,71,21,"Uwe̩ aje̩ ñw unana-mi ki nyo̩gba,"
PSA,71,22,Naño̩ nʼufele ago̩gbo̩dʼuwe̩
PSA,71,23,"Uko-mi achʼo̩ga-uyo̩,"
PSA,71,24,Ukpalu-mi ñʼanʼoluka o̩kpakpa-we̩ ache
PSA,72,1,"Dʼoji ajo̩-we̩ ñw onu kʼi kpa, O O̩jo̩,"
PSA,72,2,"O̩wñ anʼo̩kpakpa kpʼoj ajo̩ amone̩-we̩,"
PSA,72,3,"Uwo uwo akʼure̩do̩ wa ñw amone̩,"
PSA,72,4,"I akpʼoji ajo̩ ame̩no̩bata ku ma jʼef amone̩,"
PSA,72,5,"Alu kʼukpo̩kpe̩ olu de̩ abe̩le̩ ma arailo we̩ kade,"
PSA,72,6,"I agwo̩ru wa dab omiojale kʼi ajo̩ bʼoj egbe ku ma ja etito̩ ma,"
PSA,72,7,"O̩kpanachi e-wñ oñ e̩wñ ara ñw ame̩no̩kpakpa,"
PSA,72,8,"Owñ ñʼanʼo̩da kwʼohimini abadi oka gbogbo wa kadʼohimin! abadi ekeji, le̩ gbogbo wʼukpoji ile̩-i!"
PSA,72,9,"Abo ku ma dodo ef aje̩tachi ate̩kpe̩ o̩gba-wñ,"
PSA,72,10,"Amonu Tarshish kpai amonu ala ala akʼe̩wñ ele wa,"
PSA,72,11,"Ochochi, amonu du adojikane̩ o̩gba-wñ,"
PSA,72,12,"Todu e̩gba kʼe̩nale akwa, i agbʼo̩,"
PSA,72,13,"Owñ ali e̩nubie̩ kpʼe̩nale ejumomi,"
PSA,72,14,I agba onugo-ma tane̩ bʼuji kpai o̩lachi te̩;
PSA,72,15,"Owñ la adeju,"
PSA,72,16,E̩wñ e̩yo̩ achʼo̩be̩le̩ke̩te̩
PSA,72,17,"Odu-wñ ado̩mo̩ ogbegbele̩,"
PSA,72,18,"Jihofa O̩jo̩, O̩jo̩ abo Israe̩l ki nele,"
PSA,72,19,Oñ odu-wñ e-ojima le̩ ki nele ogbegbele̩;
PSA,72,20,"Aduwa Defid, o̩ma Je̩si le̩, kpojime̩."
PSA,73,1,"Ochochi O̩jo̩ che nyo̩ ñw abo Israe̩l,"
PSA,73,2,"I la chʼe-mi, e̩re̩-mi bo̩ pe̩ kʼi le,"
PSA,73,3,"Todu e̩gba kʼu li alu kʼe̩wñ ara ñw ame̩ne̩bibi,"
PSA,73,4,Todu uku-ma awo̩ ma n;
PSA,73,5,Ma chʼakanya dab abo ki bo̩ n;
PSA,73,6,Todule̩ uba lʼuma o̩fa de dabe̩ne̩ kʼiyagba;
PSA,73,7,"Oyo-ma akʼo̩kpo̩ e̩yo̩ eju-ma dufu,"
PSA,73,8,"Ma ke, ma nʼo̩la e̩wñ afuma eche aka bie̩ne̩ bie̩ne̩;"
PSA,73,9,"Ma dʼalu-ma gugu efojale,"
PSA,73,10,Todule̩ amone̩-wñ adabi wʼemi;
PSA,73,11,"Oñ ma kakini, Ab O̩jo̩ ale kʼi ama?"
PSA,73,12,"Go, ame̩ne̩bie̩ne̩ le̩ de̩;"
PSA,73,13,"U fʼe̩do̩-mi gwe̩ ki fe̩ echichi ofofo ochochi,"
PSA,73,14,"Todu i nʼe̩wñ agwo mi gbogbo dʼo̩jo̩,"
PSA,73,15,"Omi ma kakini, Ab omi aka de̩."
PSA,73,16,"E̩gba kʼu do̩mo̩ akpibe alu kʼu nale kʼu namʼoji-wñ,"
PSA,73,17,"gbogbo tak u le tef uña kiafo̩ e-O̩jo̩,"
PSA,73,18,"Ochochi, uwe̩ mʼuma ko gugu ugbo ki añwo̩;"
PSA,73,19,"E̩ dʼeju be, ma mud akpokpo e̩wñ jo̩,"
PSA,73,20,"Alu kʼo̩na de̩ e̩gba kʼone̩ jʼolu,"
PSA,73,21,"E̩gba kʼe̩do̩-mi kpabie̩ le̩,"
PSA,73,22,"ibe e̩la u ne̩, u ma e̩wñ du n,"
PSA,73,23,I chaka dʼabe̩le̩ omi dʼugbo we̩ e̩gba du;
PSA,73,24,"Uwe̩ anʼohi o̩la-we̩ ña mi ona,"
PSA,73,25,E̩ne̩ omi ne̩ efojale?
PSA,73,26,"O̩re̩la-mi kpai e̩do̩-mi agbe̩,"
PSA,73,27,"Todu go, abo ku ma jʼo̩na jiji ñw e̩ alenyo̩;"
PSA,73,28,I muda che̩nyo̩ ñw mi kʼu te̩me̩ru O̩jo̩;
PSA,74,1,"O O̩jo̩, e̩wñ chi kʼe̩ ko wa rinyo̩ o̩pioo ke?"
PSA,74,2,"Dibekado abʼujo̩-we̩, e-kʼuwe̩ ne̩"
PSA,74,3,Mʼe̩re̩-we̩ chi nyʼugbo achigodo kʼi chʼo̩pioo le̩;
PSA,74,4,Ame̩no̩la-we̩ fʼukwa kwa alumeji ujeju-we̩ me̩;
PSA,74,5,I dabe̩ne̩ kʼaboke̩le̩ mʼo̩kanyi kowa abʼujo̩ oli ma.
PSA,74,6,Ma la nʼutumu kpai ugbolo oli
PSA,74,7,Ma mʼuna du tʼuña-we̩ kiafo̩ me̩;
PSA,74,8,"Ma ka ef e̩do̩-ma kakini, A ki fʼuma kpo̩fo̩ hioko;"
PSA,74,9,A li ujiwe-wa n;
PSA,74,10,"O O̩jo̩, gbogbo wʼe̩gba oñ e̩ne̩ ki achʼuwa o̩pe̩cha le̩ ab ina kade?"
PSA,74,11,"E̩wñ chi kʼe̩ fʼo̩wo̩-we̩ wʼubi,"
PSA,74,12,"O̩jo̩ muda chʼonu-mi kwʼigbele-gbe̩le,"
PSA,74,13,Lugbo ukpahiu-we̩ e̩ fʼohimini abadi kpe̩ru ojoji;
PSA,74,14,Uwe̩ fʼoji oji Lifayatan kpo̩fo̩
PSA,74,15,Uwe̩ fʼe̩biomi kpai aji kpana;
PSA,74,16,"O̩ro̩ka uwe̩ ne̩, uwe̩ ño̩ ne̩ odu ge̩;"
PSA,74,17,Uwe̩ fʼalo̩me̩ alo̩me̩ ane̩-ile̩-i du ñwate̩;
PSA,74,18,"O Jihofa, e̩ nare̩wa kakini, E̩nebi le̩ fʼe̩ bina me̩,"
PSA,74,19,"O, e̩ ki mʼike̩de̩ akpe̩re̩-we̩ du ñw ame̩la oko n;"
PSA,74,20,E̩ nabumo̩ ñw alo le̩;
PSA,74,21,"O, e̩ ki je̩ ñw abo ku ma fʼuma te̩-mane̩ le̩ ku ma dabiwa kpai anyo̩ n;"
PSA,74,22,"O O̩jo̩, kwane̩, kʼuwe̩ onugo ki kʼo̩la-we̩;"
PSA,74,23,"E̩ ki gbenyo̩ omuko̩la ame̩no̩la-we̩ n,"
PSA,75,1,"A go̩gbodʼuwe̩, O O̩jo̩; a gogbodo̩;"
PSA,75,2,"Iko kʼu date̩ jo̩,"
PSA,75,3,"E̩gba kʼane̩-ile̩-i kpai abo ku ma dodo ef uwñ aya,"
PSA,75,4,"Omi ka ñw abo ku ma je̩nyʼo̩la-ma kakini, Me̩ ki che e̩wñ uba abe̩le̩ n,"
PSA,75,5,"me̩ ki kʼigba-me̩ kwane̩ tʼatate̩ n,"
PSA,75,6,Todu i chʼakwʼo̩wo̩ olodudu n i la achʼakwʼo̩wo̩ olane̩ n
PSA,75,7,"chai O̩jo̩ chʼe̩ne̩ ki akpʼoji ajo̩,"
PSA,75,8,"Todu ago-omiʼka dʼef o̩wo̩ Jihofa,"
PSA,75,9,"Omi muda adʼu ka dufu ogbegbele̩,"
PSA,75,10,"Omi akʼigba ame̩ne̩bibi chaka da rinyo̩,"
PSA,76,1,"Ema O̩jo̩ de̩ Juda,"
PSA,76,2,"Ebu-wñ la de̩ Sele̩m,"
PSA,76,3,"O̩mo̩ i fʼo̩fa ki ada ñaña guche̩ rinyo̩,"
PSA,76,4,Uwe̩ chʼe̩ne̩ e̩gahi kpʼe̩ne̩ ojima
PSA,76,5,Abo kʼe̩do̩-ma gbo mud e̩wñ kʼogu je̩;
PSA,76,6,"O O̩jo̩ e-Jeko̩b, eju kʼe̩ darʼu,"
PSA,76,7,"Uwe̩, owñ chʼuwe̩ le̩, chʼe̩ne̩ ku ma arailo-wñ!"
PSA,76,8,Uwe̩ je̩ ñw ma gbo̩ alu ku ma bʼudu ñw one̩ efojale;
PSA,76,9,e̩gba kʼO̩jo̩ kwane̩ kʼi fʼoji ajo̩ kpa
PSA,76,10,Ochochi uke̩do̩fulu one̩ agogbodʼuwe̩ chuu;
PSA,76,11,"Me̩ dʼoji, me̩ ki la rʼo̩me̩-wñ ñw Jihofa O̩jo̩-me̩;"
PSA,76,12,"I akʼafu ame̩nʼuto̩gba da rinyo̩,"
PSA,77,1,"Na nʼomuko̩la-mi raku do̩ O̩jo̩,"
PSA,77,2,O̩jo̩ o̩pe̩cha-mi u kwo̩te̩jane̩ Ondu;
PSA,77,3,"U rewa O̩jo̩, mak ifi nafi;"
PSA,77,4,Uwe̩ fʼumi eju fa te̩;
PSA,77,5,"U fʼe̩wñ iko igbele lo me̩,"
PSA,77,6,Narewa eli kʼu ko odu;
PSA,77,7,Eko rinyo̩ e-Ondu chʼo̩gbegbele̩?
PSA,77,8,Ufe̩de̩nyo̩-wñ muda hioko?
PSA,77,9,O̩jo̩ gbenyo̩ emo̩la?
PSA,77,10,"Oñ u kakini, E̩gbo-mi de̩"
PSA,77,11,Narewa e̩wñ ki Jihofa che;
PSA,77,12,"U ñʼayaye uko̩lo̩-we̩ du,"
PSA,77,13,"O O̩jo̩, o̩na-we̩ dʼef uña kiafo̩."
PSA,77,14,"Uwe̩ chʼO̩jo̩ kʼi ache e̩wñ aye,"
PSA,77,15,"Uwe̩ la nʼo̩wo̩ e-we̩ gbʼamone̩-we̩ tane̩,"
PSA,77,16,"Omi le̩ fʼuwe̩ li, O O̩jo̩,"
PSA,77,17,Akpa ojale kʼomi dafo;
PSA,77,18,Omuko̩la akpabana-we̩ la dʼef ololo;
PSA,77,19,"O̩na-we̩ la dʼef ohimini abadi,"
PSA,77,20,Uwe̩ nʼamone̩-we̩ le lʼo̩wo̩ Mose̩s kpai Aro̩n
PSA,78,1,"O̩ amone̩-mi, nʼeti rʼuko̩-o̩la-mi;"
PSA,78,2,Nachi alu-mi ef ita;
PSA,78,3,"e-kʼa gbo̩ kʼa la ma,"
PSA,78,4,"A dʼu maja ñw amo̩ma-ma n,"
PSA,78,5,"Todu i dʼo̩la ibenu dago efu Jeko̩b,"
PSA,78,6,"todu kʼabo̩gba ki ro̩no ma kʼi ma,"
PSA,78,7,"kʼama ki kibeno O̩jo̩,"
PSA,78,8,"kʼama ki we edab amata-ma,"
PSA,78,9,"Amo̩ma Ifraim, kʼo̩o̩do̩ la jʼo̩wo̩-ma,"
PSA,78,10,"Ma de alo O̩jo̩ n,"
PSA,78,11,"Oñ ma gbenyo̩ e̩wñ kʼi che,"
PSA,78,12,I fʼe̩wñ aye che eju amata-ma
PSA,78,13,"I fʼohimini abadi kpana meji oñ i je̩ ñw ma laic gu ef uwñ du,"
PSA,78,14,"I ño̩ nʼakpa ane̩ ma le o̩ro̩ka,"
PSA,78,15,"I fʼokuta okuta kpana ef aje̩tachi,"
PSA,78,16,"I ño̩ che kʼomi ki cha kwef okuta dufu dab aji,"
PSA,78,17,"Ma muda adʼu re alo waa,"
PSA,78,18,Oñ ma jʼO̩jo̩ ma ef e̩do̩-ma
PSA,78,19,"Ochochi, ma kwokalu nyʼO̩jo̩ ola, ma kakini,"
PSA,78,20,"Go, i dʼe̩wñ gwo okuta le̩, tak omi muke̩che̩ dufu,"
PSA,78,21,"Todule̩ Jihofa gbo̩, oñ i bi eju;"
PSA,78,22,"todabu ku ma ma dʼo̩la O̩jo̩ rʼochochi n,"
PSA,78,23,"I chaka ñwa ñw ojale ate̩,"
PSA,78,24,"i la je̩ ñw mana lo̩ abʼuma oji ma ku ma je̩,"
PSA,78,25,One̩ kʼuje̩wñ amagbiti je̩;
PSA,78,26,"I je̩ ñw afu o̩wo̩ olodudu kʼi ju ojale,"
PSA,78,27,"i je̩ ñw e̩la kʼi lo̩ bʼuma oji ma dab ebutu,"
PSA,78,28,"i la je̩ ñw ma wʼane̩ alumeji uru-ma,"
PSA,78,29,"Abe̩le̩ ma je̩ oñ efu-ma ko̩ nyo̩nyo̩,"
PSA,78,30,"E̩wñ ku ma ñeju-wñ le̩ la chʼuma eju n,"
PSA,78,31,tak uwe̩do̩ O̩jo̩ kwane̩ akobʼuma
PSA,78,32,I chaka dʼabe̩le̩ ma nʼadure ache kpo̩;
PSA,78,33,"Todule̩ i fʼo̩joñwʼo̩jo̩ñwa-ma che ki takpa rʼane̩,"
PSA,78,34,E̩gba kʼi kpa ma taku ma chane̩ etene owñ;
PSA,78,35,"Oñ ma rewa ka kʼO̩jo̩ chʼokuta-ma,"
PSA,78,36,"Ma muda nʼurinyo̩ o̩fa aka ñw u,"
PSA,78,37,Todu e̩do̩-ma chʼogbolo kpai owñ n;
PSA,78,38,"Ama abu kʼowñ chʼe̩ne̩ kʼi ali one̩ ejumomi,"
PSA,78,39,"I rewa ka kʼo̩re̩la ofofo ma che,"
PSA,78,40,E̩re̩ monu ma lañu rʼu efaje̩tachi le̩ ta?
PSA,78,41,"Taku ma ño̩ dabi ajʼO̩jo̩ ma ño̩ jʼo̩ ma,"
PSA,78,42,"Ma dibekado o̩wo̩-wñ n,"
PSA,78,43,"abu kʼi kʼujiwe-wñ dago jo̩ ane̩ Ijipti,"
PSA,78,44,"I la fʼohimini-ma rida e̩bie̩,"
PSA,78,45,"I fʼamachichi wewe wewe kpuche̩ wʼefu ma, oñ ma mʼuma ko lie̩,"
PSA,78,46,"I laño̩ mʼunawo e̩wñ-ma ko ñw amide̩,"
PSA,78,47,"I nʼokuta o̩mo̩jo̩cha kpa ikeli achiwebe̩te̩ma-ma,"
PSA,78,48,"I laño̩ mʼame̩la-ma ki anʼadu ko ñw okuta o̩mo̩jo̩cha ge̩,"
PSA,78,49,"I la fʼukpuna uwe̩do̩-wñ ro̩ bʼuma oji ma,"
PSA,78,50,I fʼo̩na re̩ru ñw uwe̩do̩-wñ;
PSA,78,51,"I la fʼamo̩mo̩gba chaka kpa ane̩ Ijipti,"
PSA,78,52,"I muda ne̩ abo̩ e-wñ dufu dabe̩ne̩ kʼa mala,"
PSA,78,53,"1 la ne̩ ma le to̩ko̩o̩, todule̩ oñ ma ma railo n;"
PSA,78,54,"Tak i mʼuma ko wʼalo̩me̩-wñ kiafo̩ le̩,"
PSA,78,55,I fʼabo uche̩ichi ne dufu bʼuma o̩gba te̩;
PSA,78,56,"I chaka dʼabe̩le̩ ma jʼO̩jo̩ Chamachala ma kpo̩, ma lañu rʼu, ma de o̩la ibenu-wñ n,"
PSA,78,57,"ama ma mubidagbʼo̩, oñ ma dʼo̩wo̩ tef ukpo aro̩kpo̩ dab amata-ma;"
PSA,78,58,"Ma nʼotete otete-ma bi owñ eju,"
PSA,78,59,"E̩gba kʼO̩jo̩ gbo̩, e̩do̩-wñ kwane̩,"
PSA,78,60,"I hi uña kiafo̩ e-Shailo le̩ tinyo̩,"
PSA,78,61,"i la dʼukpahiu-wñ ñw ma mu,"
PSA,78,62,"I laño̩ mʼabo-wñ ko ñw o̩kwo̩chageli ge̩,"
PSA,78,63,"Una fʼabokolobia-ma lie̩,"
PSA,78,64,"O̩kwo̩chageli gwʼamata-ma da jʼane̩,"
PSA,78,65,"Tak Ondu mʼolu ji dabalu kʼone̩ ajʼolu kwane̩,"
PSA,78,66,Oñ i nʼabo ku ma kobʼuma akpa ubiubi;
PSA,78,67,"I ko̩ unyabo Jose̩f,"
PSA,78,68,"i muda chi o̩lo̩pu Juda,"
PSA,78,69,"Tak i fʼuña kiafo̩ e-wñ ko̩ dago dab uña ki gbo̩gba,"
PSA,78,70,"I ño̩ chi Defid adu-wñ,"
PSA,78,71,ugbo ole ala ku ma nʼo̩ma ubi oñ i dʼu kwo wa
PSA,78,72,"Abe̩le̩ owñ dejute̩ ma teju alu kʼe̩do̩-wñ de̩ foo,"
PSA,79,1,"O O̩jo̩, abuche̩ichi mugudu wʼef e̩wñ ogu-we̩;"
PSA,79,2,Ma mʼoku amadu-we̩ ko
PSA,79,3,Ma kʼe̩bie̩-ma dafo dabe̩ne̩ kʼomiofo
PSA,79,4,"Awa mud oli ina ugbo amekeji-wa,"
PSA,79,5,"Gbogbo wʼe̩gba, O Jihofa? Uwe̩ agwo̩nyʼuwe̩do̩-we̩ pioo?"
PSA,79,6,Mʼuke̩do̩fulu-we̩ du danyu abo uche̩ichi
PSA,79,7,"Todu ma mu Jeko̩b du mi,"
PSA,79,8,E̩ ki rewa udu kʼabo-wa igbelegbele fe̩ kʼe̩ ko bʼuwa oji ma n;
PSA,79,9,"Te̩ko wa, O O̩jo̩ e-ujadu-wa,"
PSA,79,10,"E̩wñ chi kʼabo uche̩ichi aka kakini,"
PSA,79,11,E̩ ki je̩ ñw ifi kʼe̩namu afi ki gudu wʼugbo we̩;
PSA,79,12,E̩ dʼuro̩me̩ mebie tunyʼagbe̩do̩ ame-keji-wa
PSA,79,13,"Abe̩le̩ tak awa kʼa chʼamone̩-we̩ kpai ame̩wño̩re̩ egini ku ma jʼokije̩-we̩,"
PSA,80,1,"Neti, uwe̩ adide Israe̩l le̩,"
PSA,80,2,eju Ifraim kpai Be̩njamin kpai Manasa!
PSA,80,3,"O O̩jo̩, mʼuwa rida tʼe̩gu-wa;"
PSA,80,4,"O Jihofa, O̩jo̩ kʼi nʼe̩wñ du,"
PSA,80,5,"Uwe̩ te̩tadʼuje̩wñ omi aku ñw ma je̩,"
PSA,80,6,Uwe̩ la ko wa che e̩wñ ukana ñw amekeji-wa;
PSA,80,7,"Mʼuwa rida tʼe̩gu-wa, O O̩jo̩ kʼi nʼe̩wñ du;"
PSA,80,8,Uwe̩ dʼikeliʼka kwef Ijipti wa;
PSA,80,9,E̩ fʼo̩mo̩ ñwo̩che tane̩ ñw u;
PSA,80,10,"Olubo̩-wñ bʼuwo uwo le̩ ma,"
PSA,80,11,"i tʼe̩to̩ tʼohimini abadi,"
PSA,80,12,"E̩wñ chi kʼe̩ gu o̩gba-wñ lo̩,"
PSA,80,13,"Ehi kʼi kwef oko wa nakpʼo̩ bie̩, ame̩la oko la aje̩."
PSA,80,14,"Murida ge̩, egbo̩ko̩ a gbo̩ko̩bʼuwe̩, O O̩jo̩ kʼi nʼe̩wñ du le̩!"
PSA,80,15,owñ chʼikeli kʼo̩wo̩-we̩ awo̩to̩ da nyʼane̩-i.
PSA,80,16,"Una fʼu jo, i mulo̩ wane̩ me̩;"
PSA,80,17,"O̩wo̩-we̩ ki nabʼoji e̩ne̩-we̩ e-o̩wo̩ awo̩to̩ le̩ ma,"
PSA,80,18,Abe̩le̩ tak a ma ñʼadabi tʼubi bʼuwe̩ te̩ n;
PSA,80,19,"Mʼuwa rida tʼe̩gu-wa, O Jihofa O̩jo̩ kʼi nʼe̩wñ du!"
PSA,81,1,Me̩ keli taa ñw O̩jo̩ ukpahiu-wa; me̩ kpogu uyo̩ ñw O̩jo̩ e-Jeko̩b!
PSA,81,2,"Me̩ fʼeli da, me̩ gwu eicha,"
PSA,81,3,"Fʼo̩kakachi fa e̩gba kʼochu ne̩ etito̩,"
PSA,81,4,"Todu e̩wñ uhio̩me̩ i che todu Israe̩l,"
PSA,81,5,"I mʼu dute̩ efu Jose̩f kʼi chʼe̩wñ ibenu,"
PSA,81,6,U mʼojika-wñ du bʼadu ene̩ te̩;
PSA,81,7,"Uwe̩ dʼef o̩pe̩cha oñ e̩ do̩ mi, omi la fʼuwe̩ yo̩ dufu;"
PSA,81,8,"Gbo̩, amone̩-mi, tak u nagbʼibenu ñw e̩!"
PSA,81,9,O̩jo̩ ejaduña adʼef uwe̩ n;
PSA,81,10,"Omi che Jihofa O̩jo̩-we̩,"
PSA,81,11,Ama amone̩-mi nyʼomu-mi eti n;
PSA,81,12,"Todule̩ omi mʼuma ko ñw e̩do̩-ma ki chʼagbo̩go̩,"
PSA,81,13,"O amone̩-mi ma jʼanetiru mi,"
PSA,81,14,"Omi ma fʼame̩nebi-ma du piopio,"
PSA,81,15,"Amachulaka Jihofa ma ma gbʼe̩lo̩ ñw u,"
PSA,81,16,"I ma kʼo̩ka wit e-o̩me̩me̩le̩ ñw ma je̩,"
PSA,82,1,O̩jo̩ dago ef ujeju O̩jo̩ me̩;
PSA,82,2,Gbogbo wʼe̩gba oñ ame̩ akajo̩ uji kade?
PSA,82,3,Me̩ kpʼoji ajo̩ ame̩nubie̩ kpai abo ku ma ma nʼata n tʼe̩kpakpa;
PSA,82,4,Gba ame̩nubie̩ kpai ame̩nale;
PSA,82,5,"Ma ma e̩wñ n, ma la mʼoji e̩wñ n,"
PSA,82,6,"Omi kakini, Ame̩ chʼamo̩jo̩,"
PSA,82,7,"i chaka dʼabe̩le̩ ame̩ aku dabe̩ne̩ kʼone̩,"
PSA,82,8,"Kwane̩, O O̩jo̩, f ʼajo̩ abile̩ ka;"
PSA,83,1,"O O̩jo̩, e̩ ki chechi n;"
PSA,83,2,"Todu go, ame̩nebi-we̩ adutu me̩;"
PSA,83,3,Ma nyʼojuju ugbeju nyʼamone̩-we̩;
PSA,83,4,"Ama kakini, Me̩ lewa, kʼa fʼuma"
PSA,83,5,"Ochochi, alu-ma chʼokate abʼo̩la-ma lʼo̩la me̩;"
PSA,83,6,"Unyabo Ido̩m kpai abo Ishmae̩l,"
PSA,83,7,"Gebal kpai Amo̩n kpai Amale̩k,"
PSA,83,8,Asiria laño̩ manyʼuma ge̩;
PSA,83,9,"E̩ che ma alu kʼe̩ che Midian,"
PSA,83,10,"abo le̩ lenyo̩ E̩ndo̩r,"
PSA,83,11,"E̩ che kʼame̩numo̩la-ma ku ma dab O̩re̩b kpai Zee̩b,"
PSA,83,12,"abo le̩ kakini, Me̩ lewa kʼa mʼokije̩ O̩jo̩ gba chʼe-wa."
PSA,83,13,"O O̩jo̩-mi, fʼuma che dab ebutu ki adʼololo le̩,"
PSA,83,14,"Alu kʼuna akʼoko,"
PSA,83,15,abe̩le̩ e̩ ki nʼafu ibi-we̩ rano ma
PSA,83,16,"E̩ ki che kʼeju ki mud eju anyo̩,"
PSA,83,17,"Che kʼanyo̩ ki mu ma, kʼe̩do̩-ma ki muda kpu gbogbo alo; ochochi, je̩ ñw ukata-ma ki chi ku ma lenyo̩."
PSA,83,18,"Kʼama ki ma ka kʼuwe̩ kate,"
PSA,84,1,"Uña ugugu-we̩ chʼuña ufe̩do̩ ogbolo,"
PSA,84,2,"Onugo-mi añeju anuku Jihofa,"
PSA,84,3,"Ochochi, icho̩lo̩ fʼunyi li ñw o̩la-wñ me̩,"
PSA,84,4,"Abo ku ma dodo ef unyi-we̩ gbede,"
PSA,84,5,"E̩ne̩ kʼukpahiu-wñ chʼe̩f uwe̩, gbede,"
PSA,84,6,Abu ku ma alale gu ef o̩go̩ aku ero̩ du
PSA,84,7,Ma lo kwef ukpahiu tef ukpahiu alo waa;
PSA,84,8,"O Jihofa, O̩jo̩ ki nʼe̩wñ du, e̩ gbo̩ adua-mi;"
PSA,84,9,"O O̩jo̩, kʼe̩ chʼikpako-wa;"
PSA,84,10,Todu edʼef ologbo-we̩ o̩jo̩ʼkate
PSA,84,11,Todu Jihofa O̩jo̩ chʼolu kpai ikpa-ko;
PSA,84,12,"O Jihofa ki nʼe̩wñ du,"
PSA,85,1,"Jihofa, uwe̩ li ane̩-we̩ eju;"
PSA,85,2,Uwe̩ tʼudu kʼamone̩-we̩ fe̩ no̩;
PSA,85,3,Uwe̩ mʼubieju-we̩ chaka ko;
PSA,85,4,"Murida abʼawa, O O̩jo̩ e-ujadu-wa,"
PSA,85,5,Uwe̩ awe̩do̩rʼuwa ogbegbele̩?
PSA,85,6,Uwe̩ ñʼadabi adʼiñmi ñw a ge̩ n?
PSA,85,7,"Dʼufe̩de̩nyo̩-we̩ ña wa, O Jihofa,"
PSA,85,8,"Nagbo̩ e̩wñ kʼO̩jo̩ Jihofa aka,"
PSA,85,9,"Ujadu-wñ cheme̩ru abo ku ma railo-wñ,"
PSA,85,10,Ufe̩de̩nyo̩ kpai ochochi de kpai o̩la-ma;
PSA,85,11,"Ochochi atiga kwef ane̩,"
PSA,85,12,"Ochochi, Jihofa adʼe̩wñ ki nyo̩ wa,"
PSA,85,13,"O̩kpakpa atʼowñ o̩gba,"
PSA,86,1,"Hi eti-we̩ wane̩, O Jihofa, kʼe̩ dohi ñw mi,"
PSA,86,2,"Fejutʼonugo-mi, todu e̩numo̩la u che;"
PSA,86,3,"Chʼejumomi mi, O Ondu,"
PSA,86,4,"Che kʼonugo adu-we̩-i ki yo̩,"
PSA,86,5,"Todu uwe̩, Ondu, chʼe̩ne̩nyo̩, uwe̩ hika tʼo̩la no̩ ñw one̩, ufe̩de̩nyo̩-we̩ la chʼe̩kute̩ ñw abo du ku ma kwadʼuwe̩."
PSA,86,6,"O Jihofa, netirʼadua-mi;"
PSA,86,7,"O̩jo̩ o̩pe̩cha-mi nakwadʼuwe̩,"
PSA,86,8,"I nʼe̩ne̩ du kʼi dab uwe̩ ef amo̩jo̩ n, O Ondu,"
PSA,86,9,Abo uche̩ichi du kʼuwe̩ che awa dojikane̩
PSA,86,10,"Todu uwe̩ tabale, e la ache e̩wñ aye,"
PSA,86,11,"Ko̩ mi o̩na-we̩, O Jihofa,"
PSA,86,12,"O Ondu O̩jo-mi, nanʼo̩chaka e̩do̩-mi agogbodʼuwe̩-i,"
PSA,86,13,Todu ufe̩de̩nyo̩ kʼe̩ che kpʼomi ta bale;
PSA,86,14,"O O̩jo̩, abo ejina kwane̩ tʼumi o̩la me̩;"
PSA,86,15,"Ama uwe̩, O Ondu, O̩jo̩ ejumomi kʼe̩ li one̩ eju e̩ che,"
PSA,86,16,"O rida aba mi, kʼe̩ mo̩la ñw mi;"
PSA,86,17,"Dʼujiwe e̩nyo̩ ña mi,"
PSA,87,1,Unyane̩-wñ dʼoj uwo uwo kiafo̩;
PSA,87,2,Jihofa afe̩do̩ alaku Zayo̩n tʼo̩do Je̩ko̩b du le.
PSA,87,3,"O ewo O̩jo̩,"
PSA,87,4,Narʼomu do̩ Rehab kpai Babilo̩n
PSA,87,5,"Ma la anʼo̩la Zayo̩n aka kakini,"
PSA,87,6,E̩gba kʼi akʼamone̩ nyʼef o̩takada.
PSA,87,7,"Tʼabo ku ma keli, tʼabo ku ma tido, akakini,"
PSA,88,1,"O Jihofa, O̩jo̩ ujadu-mi,"
PSA,88,2,"Je̩ ñw adua-mi ki gudu wʼugbo kʼe̩ de̩,"
PSA,88,3,"Todu onugo-mi che̩ko̩ ñw e̩wñ e̩bie̩ne̩,"
PSA,88,4,Ma fʼumi kaluka tef abo ku ma gwo̩ru tef o̩lo̩ulu;
PSA,88,5,"ku ma hiʼu tinyo̩ tef abo ki ku,"
PSA,88,6,"Uwe̩ dʼumi dachi ef o̩lo̩ulu o̩gane̩ o̩gane̩,"
PSA,88,7,"Uke̩do̩fulu-we̩ dachi no mi de̩mm,"
PSA,88,8,Uwe̩ mʼabo-mi ku ma ma mi ko jʼo̩najiji ñw mi me̩;
PSA,88,9,eju-mi agbe̩ noj o̩bata.
PSA,88,10,Uwe̩ achʼe̩wñ aye ñw abo ki ku?
PSA,88,11,Ma adʼufe̩de̩nyo̩-we̩ ka ef ura?
PSA,88,12,Ma ama e̩wñ aye-we̩ ef e̩chubi?
PSA,88,13,"Ama uwe̩, O Jibofa, naraku dʼo̩;"
PSA,88,14,"Jihofa, e̩wñ chi kʼe̩ dʼonugo-mi tinyo-i?"
PSA,88,15,"Omi chʼe̩no̩bata, u te̩te̩dʼo̩wo̩ uku kwʼo̩jo̩ okolobia-mi,"
PSA,88,16,Ukpe̩do̩-we̩ ki kpuna le̩ lʼumi oji;
PSA,88,17,I lʼumi de dabe̩ne̩ kʼomiofo gbogbo dʼo̩jo̩;
PSA,88,18,E̩ mʼe̩nufe̩do̩ kpai onuku ko jʼo̩najiji ñw mi me̩;
PSA,89,1,Nanʼeli ufe̩de̩nyo̩ Jihofa ako̩ ogbegbele̩;
PSA,89,2,"Todu u kakini, Ma anʼufe̩de̩nyo̩ nyʼo̩gba ogbegbele̩;"
PSA,89,3,"Omi fʼalo kpe̩ kpai e̩ne̩-mi kʼu chi le̩,"
PSA,89,4,"Nafʼugbe̩-we̩ lonyane̩ ogbegbele̩,"
PSA,89,5,"Efojale efojale agogbodʼe̩wñ aye-we̩, O Jihofa,"
PSA,89,6,Todu e̩ne̩ dʼojale ku ma du awo̩li Jihofa taa?
PSA,89,7,"I dʼugbo ku ma railo O̩jo̩ tabale ef o̩hiala abo kiafo̩,"
PSA,89,8,"O Jihofa O̩jo̩ kʼi nʼe̩wñ du,"
PSA,89,9,Uwe̩ nʼo̩da o̩fu kʼohimini alo̩ le̩;
PSA,89,10,"Uwe̩ fu Rehab guche̩ hie̩ke̩ dabe̩ne̩ kʼe̩ne̩ ku ma du kpa,"
PSA,89,11,"Efojale efojale uwe̩ ne̩, ane̩-ile̩ ño̩ chʼe-we̩ ge̩;"
PSA,89,12,Uwe̩ chʼe̩ne̩ ki nyi o̩pata ate̩ kpai o̩pata o̩gane̩ te̩;
PSA,89,13,Uwe̩ chenʼo̩wo̩ ki gbiti;
PSA,89,14,O̩kpakpa kpai ajo̩ ochochi eka chʼudane̩ ede-we̩;
PSA,89,15,"Amone̩ ku ma ma udo̩ uje̩wñ uyo̩ gbede,"
PSA,89,16,"ma yo̩ ñw odu-we̩ gbogbo dʼo̩jo̩,"
PSA,89,17,Todu uwe̩ chʼojima ukpahiu-ma;
PSA,89,18,"Todu Jihofa chʼugbe̩yo̩-wa,"
PSA,89,19,E̩gbale̩ uwe̩ kʼo̩la ñw e̩ne̩-we̩ ki amo̩la le̩ ef ane̩ ego
PSA,89,20,Omi fu Defid adu-mi li me̩;
PSA,89,21,"oñ o̩wo̩-mi alonyane̩ ugbo-wñ,"
PSA,89,22,"E̩nebi du abʼudu ñw u n,"
PSA,89,23,"Omi la akʼabo ku ma chʼo o̩pe̩cha gwomane̩ eju-wñ,"
PSA,89,24,"Ubi one̩ kʼu nache kpai ufe̩de̩nyo̩-mi adʼugbo-wñ,"
PSA,89,25,"Naño̩ dʼo̩wo̩-wñ nʼoj ohimini abadi ge̩,"
PSA,89,26,"I araku do̩ mi kakini, Uwe̩ chʼAta-mi,"
PSA,89,27,"Omi ñʼadʼowñ chʼo̩mo̩gba-mi ge̩,"
PSA,89,28,"Nade ufe̩de̩nyo̩-mi tod uwñ ogbegbele̩,"
PSA,89,29,Naje̩ ñw ugbe̩-wñ ki do̩mo̩ gbogbo alo
PSA,89,30,Iche̩wñ kʼamo̩ma-wñ hiʼuko̩-o̩la-mi tinyo̩
PSA,89,31,iche̩wñ ku ma fʼe̩wñ uhio̩me̩-mi kpabie̩
PSA,89,32,e̩gbale̩ nanʼokute̩ wa fejudo ada ku ma je̩
PSA,89,33,"u muda agbʼufe̩de̩nyo̩-mi bʼo̩ o̩wo̩ te̩ hioko n,"
PSA,89,34,"Nabie̩ alo-mi n,"
PSA,89,35,U fʼefo̩-mi go̩ onuʼka me̩;
PSA,89,36,"Ugbe̩-wñ ado̩mo̩ ogbegbele̩,"
PSA,89,37,I alonyane̩ ogbegbele̩ dab ochu;
PSA,89,38,"E̩ la mʼu du tinyo̩, e̩ ño̩ kʼo̩,"
PSA,89,39,Uwe̩ fʼalo adu-we̩ bie̩ me̩;
PSA,89,40,"Uwe̩ fʼologbo-wñ chaka gulo̩ wane̩ me̩,"
PSA,89,41,Abo du ku ma lale mʼu du chʼe̩wñ akpa;
PSA,89,42,Uwe̩ la mʼo̩wo̩ awo̩to̩ abo ku ma chʼo o̩pe̩cha du dago me̩; uwe̩ je̩ ñw ame̩nebi-wñ chaka ki yo̩.
PSA,89,43,"Ochochi, uwe̩ mʼalu ugbada-wñ rida tʼubi,"
PSA,89,44,"Uwe̩ je̩ ñw e̩gahi-wñ kpade me̩,"
PSA,89,45,Uwe̩ la fʼo̩jo̩ okolobia-wñ bu wane̩;
PSA,89,46,"Gbogbo wʼe̩gba, O Jihofa, uwe̩ adʼo̩la-we̩ maja o̩pioo? Uke̩do̩fulu-we̩ ajo̩ dab una?"
PSA,89,47,"O, e̩ nadibekado alu kʼiko-mi chʼo̩ree,"
PSA,89,48,Ugbo one̩ ki adeju kʼi ma ñʼali uku n de̩?
PSA,89,49,"Ondu, ufe̩de̩nyo̩-we̩ e-o̩gbo̩gba le̩ fa, ugbo i de̩?"
PSA,89,50,"Ondu, dibekado ina ku ma bu amadu-we̩;"
PSA,89,51,"owñ chʼe-kʼame̩nebi-we̩ bu le̩, O Jihofa,"
PSA,89,52,Jihofa ki nele ogbegbele̩!
PSA,90,1,"Ondu, uwe̩ te̩te̩chʼunyi ugugu-wa o̩gba o̩gba du."
PSA,90,2,"O̩gba taku ma kʼuwo uwo dufu,"
PSA,90,3,"Uwe̩ arʼone̩ da kʼi dabi mud ebutu,"
PSA,90,4,Todu o̩do̩ icham nyʼo̩gwo̩ko̩ eju-we̩
PSA,90,5,"Uwe̩ ako ma alo dabe̩ne̩ kʼuwobi omi; ma dab olu ele̩ ofo,"
PSA,90,6,odudu o̩la-wñ aya oñ i agba alo;
PSA,90,7,Uwe̩do̩-we̩ afʼuwa lie̩;
PSA,90,8,"Uwe̩ mʼudu kʼa fe̩ kojo̩ o̩gba-we̩ me̩,"
PSA,90,9,"Todu o̩jo̩ñwa o̩jo̩ñwa e-wa chaka alale rinyo̩ ef o̩fu kʼe̩ lo̩ le̩,"
PSA,90,10,"Iko o̩do̩ o̩do̩ e-wa chʼo̩gbo̩ me̩ta nyoke me̩gwa,"
PSA,90,11,E̩ne̩ ma ukpahiu uwe̩do̩-we̩ taa?
PSA,90,12,Ko̩ wa kʼa fʼo̩jo̩ñwa o̩jo̩ñwa-wa kaluka
PSA,90,13,"Mudabiwa, O Jihofa! gbogbo wʼe̩gba taa?"
PSA,90,14,"Odudʼodudu e̩ dʼufe̩de̩nye̩-we̩ ñwa kʼefu-wa ki ko̩,"
PSA,90,15,"E̩ ki je̩ ñw e̩do̩-wa ki bo̩ alu kʼo̩jo̩ kʼe̩ de wa ma le̩ kpo̩kpe̩ kade,"
PSA,90,16,"uko̩lo̩-we̩ ki kwotejugede ñw ama du-we̩ ke,"
PSA,90,17,"E̩wñ ube̩do̩ e-Ondu O̩jo̩-wa ki nabʼuwa oji ma,"
PSA,91,1,"E̩ne̩ ki gugu ef uña umaja e-O̩ma-chala,"
PSA,91,2,"nanʼo̩la Jihofa aka kakini, Owñ chʼoko ubi-mi kpai alaku-mi;"
PSA,91,3,Todu i agbʼuwe̩ bʼoku e̩ne̩ ki amʼe̩la te̩
PSA,91,4,"i akʼugbogbolo ika-wñ bʼuwe̩ ma,"
PSA,91,5,"Uwe̩ arailo e̩wñ okpo odu n,"
PSA,91,6,"abe̩k e̩wñ ibi ki alule̩ ef e̩chubi n,"
PSA,91,7,"One̩ icham nyʼo̩gwo̩ko̩ chaka awane̩ akolo-we̩,"
PSA,91,8,Chai eju-we̩ adʼo ofofo
PSA,91,9,"Todu uwe̩, O Jihofa, chʼoko ubi-mi,"
PSA,91,10,"uwe̩ kpʼe̩wñ e̩bie̩ne̩ du agbajiko n,"
PSA,91,11,Todu i añwa ñw amonuche̩-wñ
PSA,91,12,"E̩do̩wo̩-ma ma anʼuwe̩,"
PSA,91,13,"Uwe̩ adʼe̩re̩ tʼidu kpai olijo mane̩,"
PSA,91,14,"Todabu kʼi manyʼumi ef ufe̩do̩, naje̩ ñw u fʼuma o̩wo̩;"
PSA,91,15,"I akwado̩ mi, omi la adohi ñw u;"
PSA,91,16,"Naje̩ ñw olugbo-wñ ki bo̩jo̩ alu kʼe̩do̩-wñ abo̩,"
PSA,92,1,"Egogbodo̩ Jihofa chʼe̩wñ e̩nyo̩,"
PSA,92,2,"kʼa ki dʼufe̩de̩nyo̩-we̩ ka dufu odudu,"
PSA,92,3,"a nʼe̩wñ ki nʼiku me̩gwa anu kpai ubo̩,"
PSA,92,4,"Todu uwe̩. Jihofa, je̩ ñw e̩do̩-mi bo̩ lugbo uko̩lo̩-we̩;"
PSA,92,5,"Uko̩lo̩-we̩ tabale, O Jihofa!"
PSA,92,6,"One̩ ki ache e̩wñ dab e̩la ofo ama n,"
PSA,92,7,e̩gba kʼo̩la ame̩ne̩bibi aya dab egbe
PSA,92,8,"uwe̩, O Jihofa, muda dʼatate̩ ogbegbele̩."
PSA,92,9,"Todu go, O Jihofa, ame̩ne̩bi-we̩,"
PSA,92,10,Uwe̩ muda dʼigba-mi dago dabe̩ne̩ kʼigba e̩fa me̩;
PSA,92,11,"Eju-mi ñʼali e̩wñ ki ke̩re̩bo̩ abo ku ma jʼago mi,"
PSA,92,12,"E̩no̩kpakpa le̩ ahidu dabe̩ne̩ kʼe̩kpe̩,"
PSA,92,13,"Abo ku ma chi ne ef unyi Jihofa,"
PSA,92,14,"Ma arʼe̩ro o̩jo̩ ogijo-ma ta,"
PSA,92,15,kʼama ki du ñe̩ña ka ki Jihofa chʼo̩kpakpa;
PSA,93,1,Jihofa ajʼonu me̩; i mʼe̩gahi ko bʼo̩la ma;
PSA,93,2,ede-we̩ chʼe̩lonyane̩ kwʼigbelegbele̩;
PSA,93,3,"Omi wobi me̩, O Jihofa,"
PSA,93,4,"Jihofa kʼi dʼatate̩ le̩ gbiti,"
PSA,93,5,Ibe̩nu kʼe̩ gba de̩ kpaka;
PSA,94,1,"O Jihofa, uwe̩ O̩jo̩ ki anache̩, uwe̩ O̩jo̩ ki anache̩, ta dufu!"
PSA,94,2,"Dʼo̩la-we̩ kwane̩, uwe̩ akajo̩ ane̩ ile̩-i;"
PSA,94,3,"Jihofa, gbogbo wʼe̩gba oñ ame̩ne̩bibi,"
PSA,94,4,"Ma kekale̩ o̩la atʼe̩ne̩ le ma ka,"
PSA,94,5,"Ma nʼabo-we̩ aguche̩ mane̩, O Jihofa,"
PSA,94,6,"Ma kpa o̩yaukuo̩ko̩ kpai ilowa,"
PSA,94,7,"oñ ma kakini, Jihofa ali n;"
PSA,94,8,"Ame̩ ki dibetʼo̩, ame̩ ku me̩ nʼibe e̩la ef amone̩-i!"
PSA,94,9,"Owñ ki dʼeti gbe̩, agbʼo̩la n?"
PSA,94,10,"Owñ ki ako̩ abo uche̩ichi o̩la le̩, i adʼo̩la bi one̩ n?"
PSA,94,11,"Jihofa chema ibe ki dʼef one̩,"
PSA,94,12,"E̩ne̩ kʼuwe̩ akʼo̩ o̩la, O Jihofa, gbede,"
PSA,94,13,"kʼe̩ dʼuñmi ñw u bʼiko e̩bie̩ne̩ te̩,"
PSA,94,14,Todu Jihofa akʼabo-wñ rinyo̩ n;
PSA,94,15,"todu ajo̩ eka adabi tef o̩kpakpa,"
PSA,94,16,E̩ne̩ akwane̩ akobo̩ amachuko̩lo̩ e̩bie̩ne̩ ñw mi taa?
PSA,94,17,"I ma che Jihofa chʼateko mi n,"
PSA,94,18,"E̩gba kʼu kakini, E̩re̩-mi añwo̩ me̩,"
PSA,94,19,"Ef ejiji o̩wo̩wo̩ kʼu nada,"
PSA,94,20,"Ede uji adama kpai uwe̩,"
PSA,94,21,"Ma jʼalu ku ma kobo̩ onugo e̩no̩kpakpa,"
PSA,94,22,"Jihofa muda achʼo̩do̩go̩-mi kʼi gbo̩gba,"
PSA,94,23,I la akʼe̩wñ ibe̩te̩-ma wa bʼuma oji ma
PSA,95,1,"O me̩ lewa, kʼa fʼeli ko̩ ñw Jihofa;"
PSA,95,2,A ki wʼo̩gba-wñ kpai ugwa egwa;
PSA,95,3,"Todu Jihofa chʼO̩jo̩ inaina,"
PSA,95,4,Ugbo unefu unefu ane̩ ile̩ jʼef o̩wo̩-wñ;
PSA,95,5,"Owñ nʼohimini abadi, owñ che;"
PSA,95,6,"O lewa, kʼa te̩kpe̩ kʼa dojikane̩,"
PSA,95,7,"Todu owñ chʼO̩jo̩-wa,"
PSA,95,8,"Me̩ ki fʼe̩do̩-me̩ no̩ alu ku me̩ che Me̩riba le̩ n,"
PSA,95,9,"e̩gba kʼamata-me̩ jʼumi ma,"
PSA,95,10,"E̩wñ kʼabo̩gba-i che o̩do̩ o̩gbo̩ meji le̩ kʼumi o̩la,"
PSA,95,11,Todule̩ u go̩ ef uwe̩do̩-mi
PSA,96,1,"O, me̩ kʼeli etito̩ ñw Jihofa;"
PSA,96,2,"Me̩ ki kʼeli ñw Jihofa, me̩ kele odu-wñ;"
PSA,96,3,"Dʼojima-wñ ka dufu ef abo uche̩ichi,"
PSA,96,4,"Todu Jihofa tabale, i la dukpe̩ ku ma je̩nyu ñw u tabale ge̩;"
PSA,96,5,Todu amo̩jo̩ amone̩ ojoji ojoji chaka chʼode ode;
PSA,96,6,Ojima kpai e̩gahi jʼo̩gba-wñ;
PSA,96,7,"Me̩ ki du ñw Jihofa, ame̩ o̩lo̩pu o̩lo̩pu amone̩,"
PSA,96,8,Me̩ dʼojima ki chʼeju odu-wñ ñw Jihofa;
PSA,96,9,O me̩ dojikane̩ ñw Jihofa ef efo̩ ki chʼalifia;
PSA,96,10,"Me̩ ka ef abo uche̩ichi kakini, Jihofa chʼonu!"
PSA,96,11,"Efojale efojale ki nagwoguyo̩, ane̩ ile̩ ki nayo̩;"
PSA,96,12,"oko ki nagwoye, kpai e̩wñ du ki jʼefu-wñ!"
PSA,96,13,"o̩gba Jihofa, todu i awa,"
PSA,97,1,Jihofa chʼonu; ile̩ ki nayo̩;
PSA,97,2,Akpa kpai e̩chubi donyʼu daka;
PSA,97,3,"Una atʼowñ o̩gba,"
PSA,97,4,O̩mamanya e-wñ mʼane̩ ile̩ ne̩;
PSA,97,5,"Uwo uwo muya dab apachi iño̩ tod eju Jihofa ki dʼane̩,"
PSA,97,6,Efojale efojale adʼo̩kpakpa-wñ kpogo;
PSA,97,7,"Anyo̩ ki mu abo du ku ma che ojibo ku ma gbe̩ le̩,"
PSA,97,8,"Zayo̩n gbo̩ oñ e̩do̩-wñ bo̩,"
PSA,97,9,"Todu uwe̩, Jihofa, chʼỌmachala atate̩ ñw ane̩ ile̩ du;"
PSA,97,10,O ame̩ ku me̩ fe̩do̩ Jihofa le̩ me̩ nachʼulaka e̩wñ e̩bie̩ne̩;
PSA,97,11,"Ma dʼugane̩ fia jo̩ ñw e̩no̩kpakpa,"
PSA,97,12,"Me̩ nayo̩ efu Jihofa, ame̩ abo̩kpakpa,"
PSA,98,1,"O, me̩ ki kʼeli etito̩ ñw Jihofa,"
PSA,98,2,"Jihofa je̩ ñw one̩ fʼujadu-wñ ma me̩,"
PSA,98,3,I rewa ufe̩de̩nyo̩-wñ kpai ubi one̩ kʼi ache
PSA,98,4,"Me̩ fʼogu uyo̩ kpa taa ñw Jihofa, abo ane̩ ile̩ du;"
PSA,98,5,"Me̩ nʼumolo akʼeli do̩ Jihofa,"
PSA,98,6,Me̩ ki nʼo̩kakachi kpai omu o̩kakachi kekele
PSA,98,7,"Ohimini abadi ki kwa ke, kpai e̩wñ ki jʼefu-wñ e̩ko̩;"
PSA,98,8,Uwobi omi ki nagwʼo̩wo̩;
PSA,98,9,"o̩gba Jihofa, todu i awa kʼi kajo̩ ane̩ ile̩-i."
PSA,99,1,Jihofa chʼonu; amone̩ ki gegbu-lu!
PSA,99,2,Jihofa tabale efu Zayo̩n;
PSA,99,3,Ama ki gogbodʼodu-we̩ inaina kʼi abailo le̩!
PSA,99,4,"Ukpahiu Onu kʼi afe̩do̩ oj ajo̩ ochochi eka,"
PSA,99,5,Hi Jihofa O̩jo̩-wa ne;
PSA,99,6,"Mose̩s kpai Aro̩n ku ma jʼef amatama-wñ,"
PSA,99,7,I dʼef akpa kʼi dago waala le̩ ako̩la ñw ma;
PSA,99,8,"Uwe̩ dohi ñw ma, O Jihofa, O̩jo̩-wa;"
PSA,99,9,"Hi Jihofa O̩jo̩-wa ne,"
PSA,100,1,"Me̩ ki chʼekuku uyo̩ ñw Jihofa,"
PSA,100,2,Me̩ ki che Jihofa kpai e̩de̩bo̩!
PSA,100,3,Me̩ ki ma ka ki Jihofa chʼO̩jo̩!
PSA,100,4,"Me̩ nʼugwa egwa gudu wʼalaku-wñ,"
PSA,100,5,Todu Jihofa chenyo̩;
PSA,101,1,Nadʼufe̩de̩nyo̩ kpai ajo̩ o̩kpakpa eka tef eli ako̩;
PSA,101,2,Nadejutʼo̩la-mi kʼu nache e̩wñ ki bʼibe jo̩ lʼo̩na ki mufu.
PSA,101,3,nadʼe̩wñ ebili du gugu o̩gba eju-mi n.
PSA,101,4,E̩do̩ ki mu go̩ akwo bʼumi te̩;
PSA,101,5,E̩ne̩ ki akpʼekeji-wñ bie̩ ubi
PSA,101,6,"Eju-mi adʼugbo abo ku ma chubi mi oj ane̩-i,"
PSA,101,7,E̩ne̩ du kʼi ache e̩wñ ayechi
PSA,101,8,Odudu o̩jo̩ñwa o̩jo̩ñwa nakpa
PSA,102,1,"E̩ gbo̩ adua-mi, O Jihofa;"
PSA,102,2,E̩ ki dʼeju-we̩ maja bʼumi te̩
PSA,102,3,"Todu ojolugbo-mi alenyo̩ rʼile̩ dab odudu una,"
PSA,102,4,Ma fʼe̩do̩-mi gwo oñ i gbe̩ dabe̩ne̩ kʼegbe;
PSA,102,5,Lugbo omu ifi kʼu nafi
PSA,102,6,"Omi dabe̩ne̩ kʼo̩kpamadu ef aje̩tachi,"
PSA,102,7,"Nagwe̩ke̩ adide,"
PSA,102,8,"Ame̩nebi-mi nabʼumi ina gbogbo dʼo̩jo̩,"
PSA,102,9,"Todu omi fʼelulu je̩ dabe̩ne̩ kʼuje̩wñ,"
PSA,102,10,todu e̩do̩ e̩kpa-we̩ kpai uwe̩do̩-we̩;
PSA,102,11,Olugbo̩-mi dabe̩ne̩ kʼojiji kʼi te̩ jiji;
PSA,102,12,"O Jihofa, uwe̩ muda agugu ogbegbele̩;"
PSA,102,13,Uwe̩ akwane̩kʼe̩ li Zayo̩n ejumomi;
PSA,102,14,"Todu okuta okuta-wñ chenyo̩ amadu-we̩ eju,"
PSA,102,15,"Abe̩le̩ tak abo uche̩ichi arailo odu Jihofa,"
PSA,102,16,"Todu Jihofa ane̩ Zayo̩n,"
PSA,102,17,"adua abo ki tago ofo le̩ chewʼo̩ eju,"
PSA,102,18,"Ma akʼe-le̩ nyʼef o̩takada tod abo o̩gba ki awa ge̩,"
PSA,102,19,"Todu i dʼoji lo̩ ago kwʼatate̩ ugbo uña-wñ kiafo̩ le̩,"
PSA,102,20,"kʼi gbo̩ ifi e̩namu le̩,"
PSA,102,21,"ku ma dʼodu Jihofa kpogo efu Zayo̩n,"
PSA,102,22,"e̩gba ku ma kʼamone̩ jeju jo̩,"
PSA,102,23,I fʼukpahiu-mi bulo̩ ej o̩na;
PSA,102,24,"U kakini, O O̩jo̩-mi, e̩ ki dʼumi alo alumeji iko-mi n,"
PSA,102,25,"Igbelegbele uwe̩ dʼunyane̩ ane̩ ile̩ te̩,"
PSA,102,26,"Ama alenyo̩, uwe̩ muda ado̩mo̩ waa;"
PSA,102,27,"uwe̩ muda dʼalu kʼe̩ de̩,"
PSA,102,28,Amo̩ma amadu-we̩ agugu waa;
PSA,103,1,"Kele Jihofa, O onugo-mi;"
PSA,103,2,"Kele Jihofa, O onugo-mi,"
PSA,103,3,"owñ ki atʼudu du kʼe̩ fe̩ no̩ chʼuwe̩ ele,"
PSA,103,4,"kʼi agbʼoji-we̩ tane̩ bʼolo̩ulu te̩,"
PSA,103,5,kʼi aje̩ ñw o̩jo̩ udeju-we̩ ki che̩ko̩ ñw e̩nyo̩
PSA,103,6,Jihofa ache e̩wñ o̩kpakpa
PSA,103,7,"I je̩ ñw Mose̩s ma o̩na o̩na-wñ kʼi ale,"
PSA,103,8,"Jihofa chʼe̩nejumomi kpai e̩numo̩la,"
PSA,103,9,"I akobʼone̩ e̩gba du n,"
PSA,103,10,"I che wa teju alu kʼadure-wa de̩ n,"
PSA,103,11,"Todu alu kʼefojale dʼatate̩ ñw ane̩ ile̩,"
PSA,103,12,"alu kʼolodudu jiji rʼolane̩,"
PSA,103,13,"Alu kʼata achejumomi amo̩ma-wñ,"
PSA,103,14,Todu owñ chema e̩wñ ku ma ne̩ bo̩ wa;
PSA,103,15,"I chʼe-one̩, olugbo-wñ dabe̩ne̩ kʼegbe;"
PSA,103,16,"todu afu ju lale oji-wñ, oñ i le me̩,"
PSA,103,17,Ufe̩de̩nyo̩ Jihofa muda chʼakwo ogbegbele̩ tʼogbegbele̩
PSA,103,18,owñ chʼabo ku ma de alo-wñ
PSA,103,19,"Jihofa la fʼe̩re̩ ede-wñ lonyane̩ efojale me̩,"
PSA,103,20,"Me̩ kele Jihofa, ame̩ amonuche̩-wñ,"
PSA,103,21,"Me̩ kele Jihofa, ame̩ uwewe e̩wñ e̩wñ chaka,"
PSA,103,22,"Kele Jihofa, uko̩lo̩-wñ chaka,"
PSA,104,1,"Kele Jihofa, O onugo-mi!"
PSA,104,2,"uwe̩ kʼe̩ kʼugane̩ bʼo̩la-we̩ ma dabe̩ne̩ kʼotogbo,"
PSA,104,3,"kʼi akʼigbo oli unyi-wñ ojale nyane̩ ef omi omi,"
PSA,104,4,"uwe̩ kʼi akʼafu chʼamonuche̩-we̩,"
PSA,104,5,"I dʼane̩ ile̩-i gugu uña-wñ,"
PSA,104,6,Uwe̩ mʼunefu le̩ ko bʼo̩la-wñ ma dabe̩ne̩ kʼafe̩;
PSA,104,7,Uka kʼe̩ nu oñ ma ra;
PSA,104,8,"Uwo uwo kwane̩, o̩go̩ o̩go̩ hi wane̩"
PSA,104,9,"Uwe̩ fʼo̩me̩ hite̩ kʼama ki we edaba,"
PSA,104,10,I aje̩ ñw e̩bi omi e̩bi omi cha nyʼef o̩go̩ o̩go̩:
PSA,104,11,i adʼomi ñw e̩wñ iñmi oko okoke du ñmo̩;
PSA,104,12,Ame̩we̩ ojale nʼodo e-ma o̩la-wñ;
PSA,104,13,I achʼomi kwef unyi-wñ agba nyʼuwo uwo le̩;
PSA,104,14,"I aje̩ ñw egbe ki lu tod ame̩la abe̩re̩me̩le̩,"
PSA,104,15,"kpai omi achiwebe̩te̩ma ki abʼone̩ e̩do̩,"
PSA,104,16,"Efu ujo̩ oli Jihofa ko̩ me̩,"
PSA,104,17,O̩mo̩ ame̩we̩ kʼunyi-ma jo̩;
PSA,104,18,Uwo uwo ki gbo̩gba chʼutodu ame-wo oko;
PSA,104,19,I dʼochu te̩ tod iko iko;
PSA,104,20,"Uwe̩ dʼe̩chubi te̩, oñ i mud odu,"
PSA,104,21,"Amo̩ma idu kwa rʼame̩la ku ma che ku ma mu ubi,"
PSA,104,22,"Olu kwane̩, ma le ma"
PSA,104,23,One̩ adufu nyʼokuko̩lo̩-wñ
PSA,104,24,"O Jihofa, uko̩lo̩-we̩ chʼojoji ojoji!"
PSA,104,25,"Ohimini abadi te̩ o̩mo̩ le̩, i che-nana i la chenabe̩,"
PSA,104,26,"O̩mo̩ o̩ko̩ o̩ko̩ ale, kʼuwe̩ nyi kʼi chiya ef uwñ."
PSA,104,27,"Abo-i chaka jʼakejurʼe̩,"
PSA,104,28,"E̩wñ kʼe̩ ko ñw ma, ma yajo̩;"
PSA,104,29,"Uwe̩ dʼeju-we̩ maja, ma dejiji;"
PSA,104,30,"Uwe̩ fʼAfu-we̩ kpe̩ dufu, ma che̩nyi te̩;"
PSA,104,31,"Ojima Jihofa ki nado̩mo̩ ogbegbele̩,"
PSA,104,32,"i ago ane̩ ile̩ oñ i chane̩ ega,"
PSA,104,33,Nakeli ñw Jihofa gbogbo mʼo̩jo̩ uku-mi;
PSA,104,34,"Ibe kʼu nakpe̩ ki rinyo̩ ñw u,"
PSA,104,35,"Ame̩nadure ki lie̩ bʼane̩ ile̩ te̩,"
PSA,105,1,"O me̩ gogbodo̩ Jihofa, me̩ kwadʼodu-wñ,"
PSA,105,2,"Me̩ fʼeli ko̩ ñw u, me̩ keli dʼo̩,"
PSA,105,3,Me̩ dʼodu-wñ kiafo̩ nʼoji ago;
PSA,105,4,"Me̩ tene Jihofa kpai ukpahiu-wñ,"
PSA,105,5,"Me̩ dibekadʼuko̩lo̩ aye-wñ kʼi che le̩,"
PSA,105,6,"O ame̩ ugbe̩ Ebraham adu-wñ le̩,"
PSA,105,7,Owñ che Jihofa O̩jo̩-wa;
PSA,105,8,"Ibe-wñ kado alo-wñ kʼi kpe̩ le̩ ogbe-gbe̩le̩,"
PSA,105,9,"owñ chʼe-kʼi kpe̩ kpai Ebraham le̩,"
PSA,105,10,"oñ i fʼu Ionyane̩ ñw Jeko̩b ki mud uhio̩me̩,"
PSA,105,11,"kakini, Uwe̩ nadʼane̩ Kenan ñw u"
PSA,105,12,"E̩gba kʼaluka aboke̩le̩-ma chʼo̩ree ta,"
PSA,105,13,"ku ma tale ef abo uche̩ichi uche̩ichi,"
PSA,105,14,i je̩ ñw e̩ne̩ du de ma mane̩ n;
PSA,105,15,"kakini, Me̩ ki do̩wo̩kado abo-mi kʼu fʼekpo ba tʼuma oji le̩ n,"
PSA,105,16,"Tak i do̩ o̩kpo̩ta wa bʼane̩ le̩ ma,"
PSA,105,17,"i fʼone̩ kpe̩ tʼuma o̩gba,"
PSA,105,18,"Ma fʼagba demʼe̩re̩-wñ ki wʼo̩,"
PSA,105,19,gbogbo wʼiko kʼo̩la-wñ wa che̩
PSA,105,20,"Onu fʼone̩ kpe̩ amʼagba-wñ ta,"
PSA,105,21,"i mʼowñ du chʼodu unyi-wñ,"
PSA,105,22,"kʼi fʼamagboji-wñ ji e̩gba du kʼi rʼo̩ eju,"
PSA,105,23,Tak Israe̩l lewa Ijipti;
PSA,105,24,"I la je̩ ñw amone̩-wñ wewe nyo̩gba otemeje,"
PSA,105,25,"I fʼuma e̩do̩ rida ku ma chʼulaka amone̩-wñ,"
PSA,105,26,"I fu Mose̩s adu-wñ kpe̩ wa,"
PSA,105,27,"Ma chʼujiwe-wñ ujiwe-wñ efu ma,"
PSA,105,28,"I fʼe̩chubi kpe̩ wa, oñ i che ki chubi o̩mo̩;"
PSA,105,29,"I fʼomiofo-ma rida e̩bie̩,"
PSA,105,30,"Amo̩bana che̩ko̩ oj ane̩-ma,"
PSA,105,31,"I fʼo̩la ka oñ amachichi ke̩che̩ wa,"
PSA,105,32,"I dʼokuta o̩mo̩jo̩cha ñw ma koji omi ojale,"
PSA,105,33,I kwokpʼikeli achiwebe̩te̩ma-ma
PSA,105,34,"I fʼo̩la ka oñ imiejo lewa,"
PSA,105,35,"oñ ma fʼe̩wñ eñmi okoke du oj ane̩-ma lo̩ kpa,"
PSA,105,36,"I laño̩ fʼamo̩mo̩gba oj ane̩-ma chaka kpa rinyo̩,"
PSA,105,37,"Tak i ko ma manyʼajifa kpai o̩jamalia dufu wa,"
PSA,105,38,"Abo Ijipti ayo̩ abu ku ma kwo bʼuma te̩,"
PSA,105,39,"I fʼakpa nadala bʼuma oji ma,"
PSA,105,40,"Ma bi, oñ i kʼamagbailo wa,"
PSA,105,41,"I mʼokuta bi, oñ omiofo muke̩che̩ dufu;"
PSA,105,42,"Todu i libekado o̩la-wñ kiafo̩ le̩,"
PSA,105,43,"Abe̩le̩ i kʼamone̩-wñ dufu wa kpai uyo̩,"
PSA,105,44,Tak i mʼane̩ ane̩ abo uche̩ichi uche̩ichi ko ñw ma;
PSA,105,45,"todu kʼama ki fʼe̩wñ uhio̩me̩-wñ de,"
PSA,106,1,Me̩ je̩nyu ñw Jihofa!
PSA,106,2,E̩ne̩ akeka e̩wñ ukpahiu ki Jihofa ache?
PSA,106,3,"Abo ku ma fʼajo̩ o̩kpakpa eka de gbede,"
PSA,106,4,"E̩ nalibekado mi, O Jihofa, alu kʼe̩ li amone̩-we̩ eju;"
PSA,106,5,"kʼomi kʼu li alu ki ara ñw abo kʼuwe̩ chi,"
PSA,106,6,Tʼawa tʼamata-wa fʼuwe̩ dure me̩;
PSA,106,7,Amata-wa ma oji e̩wñ aye
PSA,106,8,"I chaka dʼabe̩le̩ i fʼuma jadu tod odu e-wñ,"
PSA,106,9,I ño̩ dejuru Ohimini Ekpikpa oñ omi-wñ gbe̩;
PSA,106,10,"Abe̩le̩ i fʼuma jadu kwef o̩wo̩ e̩ne̩ kʼi chʼulaka ma le̩,"
PSA,106,11,Tak omiofo le̩ kwo bʼabo ku ma che ma o̩pe̩cha le̩ oji ma;
PSA,106,12,E̩gba le̩ taku ma dʼo̩la-wñ rʼochochi;
PSA,106,13,Ma hika gbenyo̩ uko̩lo̩ kʼi che;
PSA,106,14,"Ama ma jʼachʼe̩ño̩ e̩wñ tabale ef aje̩tachi le̩,"
PSA,106,15,"i la kʼe̩wñ ku ma biʼu ñw ma,"
PSA,106,16,"Ma ño̩ lie̩na Mose̩s ef uru le̩ kpai Aro̩n, e̩ne̩ Jihofa kʼi afo̩ le̩,"
PSA,106,17,"ane̩ ile̩-i mʼalu chi te̩ oñ i mu Detan du mi,"
PSA,106,18,Ma la fʼuna ko alumeji abo-ma;
PSA,106,19,Ma fʼo̩ma okuno̩ che Ho̩re̩b
PSA,106,20,Abe̩le̩ ma mʼojima e-ma du kpailo̩
PSA,106,21,"Ma gbenyo̩ O̩jo̩, E̩najadu-ma,"
PSA,106,22,"kpʼuko̩lo̩ aye ane̩ Ham,"
PSA,106,23,Todule̩ i ka kʼi akpa ma bie̩—
PSA,106,24,"Taku ma kwoche̩de̩te̩ ane̩ ube̩do̩ le̩,"
PSA,106,25,"Ma la keñmini ef unyabo-ma,"
PSA,106,26,Todule̩ i dʼo̩wo̩-wñ kwane̩ ñw ma
PSA,106,27,"kʼi año̩ je̩ ñw amugbe̩-ma wane̩ ef abo uche̩ichi,"
PSA,106,28,"Ma kʼo̩la-ma dama kpai Beal-peo̩r,"
PSA,106,29,"ma nʼe̩wñ ku ma che le bi owñ eju,"
PSA,106,30,"Taku Finehas kwodago oñ i che alu kʼoj ajo̩ ka,"
PSA,106,31,"Ma fʼe-le̩ lorʼowñ ka kʼo̩kpakpa de̩,"
PSA,106,32,Ma ño̩ gwʼowñ uwe̩do̩ o̩la omi Me̩riba le̩
PSA,106,33,"todu ma lañu rʼafu-wñ,"
PSA,106,34,"Ma kpa amone̩ le̩ rinyo̩,"
PSA,106,35,"ma muda kʼo̩la-ma gwe̩gwa nyʼef abo uche̩ichi,"
PSA,106,36,"Ma la fʼode ode-ma che,"
PSA,106,37,Ma kʼamo̩ma-ma e̩ne̩ke̩le̩
PSA,106,38,"ma la kʼe̩bie̩ ki ma nʼudu n dafo,"
PSA,106,39,"Abe̩le̩ o̩la e-ma daji noj uko̩lo̩-ma,"
PSA,106,40,"Tak uwe̩do̩ Jihofa mutajo bʼamone̩-wñ ma,"
PSA,106,41,"tak i mʼuma ko jʼef o̩wo̩ abo uche̩ichi uche̩ichi,"
PSA,106,42,"Ame̩nebi-ma la fʼuma dema,"
PSA,106,43,"I gba ma tane̩ o̩gbe̩nugbe̩,"
PSA,106,44,"I chaka dʼabe̩le̩ o̩pe̩cha-ma chewʼO̩jo̩ eju,"
PSA,106,45,"Tak i libekado alo-wñ kʼi kpe̩ todu ma,"
PSA,106,46,I no̩ je̩ ñw ejumomi-ma ki che
PSA,106,47,"Jadu wa, O Jihofa O̩jo̩-wa,"
PSA,106,48,"Jihofa, O̩jo̩ e-Israe̩l le̩ ki nʼele,"
PSA,107,1,"O me̩ gogbodo̩ Jihofa, todu i chenyo̩,"
PSA,107,2,"Abo ki Jihofa gba ma tane̩ ki naka ke,"
PSA,107,3,"kʼi la ko ma kwʼojane̩ ojane̩ du wa,"
PSA,107,4,"Ma tʼagojilo gojilo ef aje̩tachi ej o̩na ane̩ o̩kpakpala,"
PSA,107,5,"ebi kpai alugbe̩ kpa ma,"
PSA,107,6,"Taku ma raku do̩ Jihofa ef o̩pe̩cha-ma,"
PSA,107,7,"i ne̩ ma le o̩na okpoolo,"
PSA,107,8,"Ama ki gogbodo̩ Jihofa tod ufe̩de̩-nyo̩-wñ,"
PSA,107,9,"Todu i aje̩ ñw e̩do̩ e̩ne̩ kʼi atejilo e̩wñ ki bo̩,"
PSA,107,10,"Abo ki bo̩ gugu ef e̩chubi kpai ef ojiji uku,"
PSA,107,11,"todabu ku ma lañurʼo̩la O̩jo̩,"
PSA,107,12,Todule̩ i nʼakanya fʼuma pu wane̩;
PSA,107,13,"Taku ma raku do̩ Jihofa ef o̩pe̩cha-ma,"
PSA,107,14,"i ko ma kwef e̩chubi kpai ojiji uku dufu,"
PSA,107,15,"Ama ki gogbodo̩ Jihofa tod ufe̩de̩-nyo̩-wñ,"
PSA,107,16,"Todu i fʼo̩lugbana ebije ekpikpa kpo̩fo̩ rinyo̩,"
PSA,107,17,"Ma fʼame̩nidada dema todu ada ku ma je̩,"
PSA,107,18,"onugo-ma hihie̩ne̩ uje̩wñ du,"
PSA,107,19,"Taku ma raku do̩ Jihofa ef o̩pe̩cha-ma,"
PSA,107,20,"i fʼo̩la-wñ kpuche̩ wa, afʼo̩ga-ma che kpa,"
PSA,107,21,"Ama ki gogbodo̩ Jihofa tod ufe̩de̩-nyo̩-wñ,"
PSA,107,22,"Ama ki la chʼiche̩bo̩ ugwa ñw u,"
PSA,107,23,"Abo ku ma gwo̩ru tʼo̩ko̩ tʼej ohimini abadi ale,"
PSA,107,24,"abo e-le̩ cheli uko̩lo̩ Jihofa,"
PSA,107,25,"Todu eka i aka, oñ i adʼafu ibi kwane̩,"
PSA,107,26,"Ma te̩gu gbogbo nyʼojale, ma ño̩ dabi gwo̩ru nyʼo̩lo̩ulu ge̩;"
PSA,107,27,"ma mi daa, mi daa, ma la ro̩ko̩ibu dabe̩ne̩ kʼone̩ kʼo̩te̩ mʼu,"
PSA,107,28,"Taku ma raku do̩ Jihofa ef ihianyi-ma,"
PSA,107,29,"i je̩ ñw afu ibi ki we hiolii,"
PSA,107,30,"E̩gbale̩ e̩do̩-ma bo̩ todabu ku ma jo̩ yo̩o̩,"
PSA,107,31,"Ama ki gogbodo̩ Jihofa tod ufe̩de̩-nyo̩-wñ,"
PSA,107,32,"Ama ki ño̩ hi owñ tʼatate̩ ef ujeju amone̩,"
PSA,107,33,"I arʼaji aji da ki mud aje̩tachi,"
PSA,107,34,"ane̩ uro̩je̩ rida ane̩ o̩kpakpala,"
PSA,107,35,"I arʼaje̩tachi da chʼoduda omi,"
PSA,107,36,"O̩mo̩ i aje̩ ñw abo kʼebi akpa ma ki dodo,"
PSA,107,37,"ma kʼe̩wñ gbe̩ oko, oñ ma chi ikeli achiwebe̩te̩ma ne,"
PSA,107,38,1 ade̩nyo̩ ñw ma oñ ma awewe nyo̩gba ololo;
PSA,107,39,Ma dabi bu ma wane̩
PSA,107,40,i mʼe̩de̩te̩ e-wñ dudanyu ame̩numo̩la oji
PSA,107,41,"i muda dʼe̩nale gugu atate̩ bʼo̩bata te̩,"
PSA,107,42,Ame̩no̩kpakpa ali oñ e̩do̩-ma ayo̩;
PSA,107,43,E̩ne̩ ki nʼibe ki afʼibe tʼe̩wñ-i;
PSA,108,1,"E̩do̩-mi de̩ kpoko, O O̩jo̩, eli nako̩, ochochi, nakʼeli dʼuwe̩!"
PSA,108,2,"Mʼolu ji, ubo̩ kpai umolo!"
PSA,108,3,"O Jihofa, nagogbodʼuwe̩ ef amone̩,"
PSA,108,4,"Todu ufe̩de̩nyo̩-we̩ chenana legu efojale du,"
PSA,108,5,"O O̩jo̩, uwe̩ ki dʼatate̩ ñw efojale efojale!"
PSA,108,6,"Nʼo̩wo̩-we̩ awo̩to̩ jadu wa, kʼe̩ la dohi ñw a,"
PSA,108,7,O̩jo̩ ka ef efo̩-wñ kakini:
PSA,108,8,Omi ne̩ Gilead; omi ne̩ Manasa;
PSA,108,9,Moab chʼukpachi ugwo̩la-mi;
PSA,108,10,E̩ne̩ adʼumi wʼef ewo ki nʼaku le̩?
PSA,108,11,"O O̩jo̩, i chʼuwe̩ kʼe̩ ko wa rinyo̩ le̩ ache n?"
PSA,108,12,"Gbutu ñw a ef o̩pe̩cha-wa,"
PSA,108,13,Lugbo O̩jo̩ oñ a ache e̩wñ ugbiti;
PSA,109,1,"E̩ ki chechi n, O O̩jo̩ kʼu na-ñwulo̩-wñ!"
PSA,109,2,Todu alu bibi kpai alu abo ku ma
PSA,109,3,"Ma ño̩ nʼo̩la ulaka adonyʼumi daka,"
PSA,109,4,"Todu efe̩do̩ kʼu nafe̩do̩ oñ ma kobʼumi,"
PSA,109,5,"Ma la dʼe̩bie̩ne̩ ro̩me̩ e̩nyo̩ ñw mi,"
PSA,109,6,E̩ ki dʼo̩da-wñ tef o̩wo̩ e̩ne̩bibi;
PSA,109,7,"E̩gba ku ma fʼajo̩-wñ ka, e̩ ki je̩ ñw ma fʼabi kpʼo̩;"
PSA,109,8,Olugbo-wñ ki jiji n;
PSA,109,9,"Amo̩ma-wñ ki mud abo ku ma ma nʼata n,"
PSA,109,10,Amo̩ma-wñ ki mud e̩nabobo jʼale abi e̩bi;
PSA,109,11,Abo ku ma tʼo̩ko̩ ñw u la ki mʼane̩-wñ ño̩ chaka;
PSA,109,12,"I ki nʼe̩ne̩ du kʼi amo̩la ñw u n,"
PSA,109,13,Ame̩maji-wñ ki lu;
PSA,109,14,"Ama ki re̩wa udu kʼamata-wñ fe̩ eju Jihofa,"
PSA,109,15,Eju Jihofa ki kadʼo o̩ko̩ko̩lo̩;
PSA,109,16,"Todabu kʼi ma dibekado emo̩la ñw one̩ n,"
PSA,109,17,"Ochochi, i fe̩do̩ ama ena; i ki lewa bʼowñ onugo ma abe̩le̩!"
PSA,109,18,"I mʼama ena ko nyʼo̩la-wñ dab afe,"
PSA,109,19,"E-le̩ ki dabe̩ne̩ kʼukpo kʼi ako bʼo̩la ma,"
PSA,109,20,"E-kide̩ chʼuro̩me̩ ki Jihofa ara ñw amabulumʼume̩ le̩,"
PSA,109,21,"Ama uwe̩, O Jihofa Ondu,"
PSA,109,22,"Todu omi chʼe̩no̩bata kpai e̩nale,"
PSA,109,23,"U le me̩, u dabe̩ne̩ kʼojiji e̩wñ ki te̩ jiji;"
PSA,109,24,Okuku-mi gbogu noj alu eji;
PSA,109,25,U la mud oli ina ñw ma;
PSA,109,26,"Te̩ko mi, O Jihofa O̩jo̩-mi!"
PSA,109,27,Kʼama ki ma ka kʼo̩wo̩-we̩ de̩;
PSA,109,28,"Ama ki nʼama waa, uwe̩ ki muda de̩nyo̩ waa!"
PSA,109,29,Ukata echi ki chʼe̩wñ kʼamabulumʼumi ako bʼo̩la ma;
PSA,109,30,Nanʼalu-mi gogbodo̩ Jihofa ololo;
PSA,109,31,"Todu owñ dago o̩wo̩ awo̩to̩ e̩nale,"
PSA,110,1,Jihofa ka ñw ondu-mi kakini:
PSA,110,2,Jihofa anʼokute̩ ukpahiu-we̩ dala kwefu Zayo̩n dufu.
PSA,110,3,Amone̩-we̩ gʼe̩do̩la-ma akʼo̩la-ma wa dab e̩wñ iche̩bo̩
PSA,110,4,Jihofa go̩ me̩
PSA,110,5,"Ondu kʼi dʼowe̩ awo̩to̩-we̩ le̩,"
PSA,110,6,"I akajo̩ ef abo uche̩ichi,"
PSA,110,7,I añmʼomi aji ej o̩na le̩;
PSA,111,1,Me̩ ie̩nyu ñw Jihofa.
PSA,111,2,"Uko̩lo̩ Jihofa chenana,"
PSA,111,3,"Uko̩lo̩-wñ chʼojima kpai e̩gahi,"
PSA,111,4,1 che ku ma rewa uko̩lo̩ aye-wñ;
PSA,111,5,I mʼuje̩wñ ko ñw abo ku ma railo-wñ me̩;
PSA,111,6,"I mʼukpahiu kʼi nachʼuko̩lo̩-wñ duña abo-wñ me̩,"
PSA,111,7,Uko̩lo̩ o̩wo̩-wñ chʼochochi kpai ajo̩ o̩kpakpa eka;
PSA,111,8,"i chʼelonyane̩ gbogbo alo ogbegbele̩,"
PSA,111,9,"I mʼugbone̩tane̩ du kpuche̩ rʼamone̩-wñ,"
PSA,111,10,Ailo Jihofa era chʼuchane̩ ibe ene̩;
PSA,112,1,Me̩ je̩nyu ñw Jihofa.
PSA,112,2,Ugbe̩-wñ achʼagbiti ane̩ ile̩-i;
PSA,112,3,Idu kpai e̩wñ anana jʼef unyi-wñ;
PSA,112,4,Ugane̩ akwane̩ ef e̩chubi ñw ame̩-no̩kpakpa;
PSA,112,5,"I ara ñw e̩numo̩ia kʼi ame̩ e̩wñ ñw one̩,"
PSA,112,6,Todu ma achʼo iche̩ ogbegbele̩ n;
PSA,112,7,I arailo inabali e̩bie̩ne̩ kʼi agbo̩ n;
PSA,112,8,"E̩do̩-wñ de̩ kpaka, i arailo n,"
PSA,112,9,"I te̩tafiʼe̩wñ tuka, i mʼe̩wñ ko ñw ame̩nale;"
PSA,112,10,E̩ne̩bibi aliʼu oñ i abi eju;
PSA,113,1,Me̩ je̩nyu ñw Jihofa!
PSA,113,2,Odu Jihofa ki nele
PSA,113,3,Akwʼugbo kʼolu atadufu gbogbo tʼugbo kʼi atunyane̩
PSA,113,4,"Jihofa dʼatate̩ ñw abo uche̩ichi uche̩ichi du,"
PSA,113,5,"E̩ne̩ dabu Jihofa O̩jo̩-wa,"
PSA,113,6,E-kʼi ahiʼo̩la-wñ wane̩ kʼi go
PSA,113,7,"I adʼe̩nubie̩ kwane̩ kwef ebutu,"
PSA,113,8,"todu kʼi dʼu gugu ef ame̩numo̩la,"
PSA,113,9,"I aje̩ ñw agaji kʼi fʼunyi ne̩,"
PSA,114,1,"E̩gba kʼabo Israe̩l kwʼIjipti dufu,"
PSA,114,2,Juda mud uña-wñ ki afo.
PSA,114,3,"Ohimini abadi fʼu li oñ i ra,"
PSA,114,4,"Uwo uwo ki gbo̩gba jʼañwugu dab amokolo,"
PSA,114,5,"E̩wñ chʼuwe̩, ohimini abadi, kʼe̩ ra?"
PSA,114,6,Ame̩ uwo uwo ku me̩ ñwugu dab amokolo?
PSA,114,7,"Uwe̩ ane̩ ile̩ e̩ namiejo, eju Ondu ki dʼane̩,"
PSA,114,8,"owñ kʼi mʼapata rida oduda omi,"
PSA,115,1,"I chʼawa n, O Jihofa, i chʼawa n,"
PSA,115,2,"E̩wñ chi kʼabo uche̩ichi abo uche̩ichi aka kakini,"
PSA,115,3,O̩jo̩-wa dʼefojale efojale;
PSA,115,4,"Ode-ma chʼajifa kpai o̩jamalia,"
PSA,115,5,"I nʼalu, i muda ko̩la n;"
PSA,115,6,"I nʼeti, i la gbʼo̩la n;"
PSA,115,7,"I nʼo̩wo̩, i la dʼu che e̩wñ n;"
PSA,115,8,Abo du ku ma chʼo̩na-wñ adab owñ;
PSA,115,9,"O Israe̩l, e̩ nake̩do̩no Jihofa!"
PSA,115,10,"Abo unyi Aro̩n, me̩ nake̩do̩no Jihofa!"
PSA,115,11,"Ame̩ ku me̩ railo Jihofa, me̩ nake̩ do̩no Jihofa!"
PSA,115,12,Jihofa te̩tadibete̩ wa; i ade̩nyo̩ ñw a;
PSA,115,13,"i ade̩nyo̩ ñw abo ku ma railo Jihofa,"
PSA,115,14,"Jihofa ki dʼu manyʼu ñw me̩ alo waa,"
PSA,115,15,"Jihofa mʼe̩nyo̩ du ñw me̩ me̩,"
PSA,115,16,"Efojale efojale chʼefojale e-Jihofa,"
PSA,115,17,"Abo ki ku aje̩nyu Jihofa n,"
PSA,115,18,Awa muda akele Jihofa
PSA,116,1,"Nafe̩do̩ Jihofa, todabu kʼi gbo̩ omu-mi kpai o̩ko̩ kʼu gbabʼo̩."
PSA,116,2,"Todabu kʼi hi eti-wñ wane̩ ñw mi,"
PSA,116,3,Iku uku wenyʼumi o̩la;
PSA,116,4,Tak u kwokwado̩ odu Jihofa:
PSA,116,5,Jihofa ali one̩ eju i chʼe̩no̩kpakpa;
PSA,116,6,Jihofa adejute̩ ame̩nemo̩;
PSA,116,7,"Mudabi, tef uñmi-we̩, O onugo-mi;"
PSA,116,8,"Todu uwe̩ mʼonugo-mi gba bʼuku te̩ me̩,"
PSA,116,9,Nalule̩ eju Jihofa
PSA,116,10,"Omi dʼo̩ rʼochochi, todule̩ oñ u ko̩la,"
PSA,116,11,"u ka ef unaju-mi kakini,"
PSA,116,12,E̩wñ nadu ñw Jihofa
PSA,116,13,"Nadʼago ujadu,"
PSA,116,14,oji kʼu da nara ñw Jihofa
PSA,116,15,Uku abo-wñ ku ma kpe̩do̩rʼowñ
PSA,116,16,"O Jihofa, omi chʼadu-we̩;"
PSA,116,17,Nache iche̩bo̩ ugwa ñw e̩
PSA,116,18,Oji kʼu da nara ñw Jihofa
PSA,116,19,"ef ologbo unyi Jihofa,"
PSA,117,1,"Me̩ je̩nyu Jihofa, ame̩ abo uche̩ichi du!"
PSA,117,2,Todu ufe̩de̩nyo̩-wñ chenana ñw a;
PSA,118,1,"O me̩ gogbodo̩ Jihofa, todu i chenyo̩;"
PSA,118,2,"Israe̩l ki ka kakini,"
PSA,118,3,"Abo unyi Aro̩n ki ka kakini,"
PSA,118,4,"Abo ku ma railo Jihofa kika kakini,"
PSA,118,5,Efuña-e̩kpama-mi u kwa do̩ Jihofa;
PSA,118,6,Jihofa chʼe̩ne̩-mi narailo n.
PSA,118,7,Jihofa chʼe̩ne̩-mi i dʼef abo ku ma te̩ko mi;
PSA,118,8,Jihofa che̩nyo̩ echubiyʼo̩
PSA,118,9,Jihofa chenyo̩ echubiyʼo̩
PSA,118,10,Abo uche̩ichi du donyʼumi daka;
PSA,118,11,"Ma donyʼumi, ochochi, ma donyʼumi daka;"
PSA,118,12,"Ma donyʼumi dabe̩ne̩ kʼamiño̩,"
PSA,118,13,"Uwe̩ fʼe̩wñ ro̩, ro̩, ño̩ ro̩ ñw mi bie̩ne̩ todu kʼu wane̩,"
PSA,118,14,Jihofa chʼukpahiu-mi kpai eli-mi;
PSA,118,15,Uko̩la uyo̩ kpai ujadu
PSA,118,16,"o̩wo̩ awo̩to̩ Jihofa dago atate̩,"
PSA,118,17,"Omi aku n, chai edeju nadeju,"
PSA,118,18,"Jihofa ko̩ mi o̩la ki wo̩ mi,"
PSA,118,19,"Mʼalaku o̩kpakpa bi ñw mi,"
PSA,118,20,Alaku Jihofa de̩;
PSA,118,21,Nagogbo̩dʼuwe̩ todu kʼe̩ mʼohi du ñw mi me̩
PSA,118,22,Okuta kʼamano̩do̩ ko̩ le̩
PSA,118,23,E̩wñ-i kwʼugbo Jihofa;
PSA,118,24,Eñini chʼo̩jo̩ ki Jihofa che;
PSA,118,25,"Fʼujadu che fa-i ke, a gbo̩ko̩bʼuwe̩, O Jihofa!"
PSA,118,26,Ekele ma kele e̩ne̩ kʼi awa ef odu Jihofa!
PSA,118,27,"Jihofa chʼO̩jo̩,"
PSA,118,28,"Uwe̩ chʼO̩jo̩-mi, oñ nagogbo̩dʼuwe̩;"
PSA,118,29,"O me̩ gogbodo̩ Jihofa, todu i chenyo̩;"
PSA,119,1,"Abo ku ma mufu jʼej o̩na le̩ gbede,"
PSA,119,2,"Abo ku ma de o̩la ibenu-wñ gbede,"
PSA,119,3,"kʼama ma ñʼache e̩wñ uji n,"
PSA,119,4,Uwe̩ ñwa te̩ kʼa ki dejute̩
PSA,119,5,O o̩na o̩na kʼu nale ma chelonyane̩
PSA,119,6,"E̩gbale̩ anyo̩ amu mi n,"
PSA,119,7,"Nanʼe̩do̩ okpoko gogbodʼuwe̩,"
PSA,119,8,Omi adejutʼe̩wñ uhio̩me̩-we̩;
PSA,119,9,E̩wñ okolo̩bia ane̩ gwe̩ o̩na-wñ kʼi ade̩ hiolo ta?
PSA,119,10,Omi nʼo̩gbo̩ e̩do̩-mi du atene we̩;
PSA,119,11,"U mʼo̩la-we̩ du maja ef e̩do̩-mi,"
PSA,119,12,"Uwe̩ ki nele, O Jihofa;"
PSA,119,13,Omi nʼuko-mi adʼoj ajo̩
PSA,119,14,"Omi te̩tayo̩ lʼo̩na o̩la ibenu-we̩,"
PSA,119,15,"Nayaye o̩la kʼe̩ ka ñw one̩ kʼi de le̩,"
PSA,119,16,Nayo̩ ef e̩wñ uhio̩me̩-we̩;
PSA,119,17,"Chʼo̩wo̩-we̩ ñw adu-we̩-i,"
PSA,119,18,"Uwe̩ ki mʼumi eju chi,"
PSA,119,19,Ilowa omi che ane̩-ile̩-i;
PSA,119,20,Onugo-mi akpabie̩ tod eñeju
PSA,119,21,"Uwe̩ adejurʼabo ku ma ke kʼama dʼoji-ma,"
PSA,119,22,"E̩ mʼina kpai e̩de̩te̩ liʼubi bʼumi te̩,"
PSA,119,23,"Amagboji ño̩ jʼane̩ achakpabie̩ mi,"
PSA,119,24,"O̩la ibenu-we̩ chʼuyo̩-mi,"
PSA,119,25,Onugo-mi gamʼebutu;
PSA,119,26,"U dʼo̩na o̩na-mi ka, uwe̩ la dohi ñw mi me̩;"
PSA,119,27,"Je̩ ñw mi ma o̩na o̩la kʼe̩ ka ñw one̩ kʼi de le̩,"
PSA,119,28,Onugo-mi akito̩ rinyo̩ noj e̩do̩dudu;
PSA,119,29,Mʼo̩na olemi du bʼumi te̩;
PSA,119,30,"Omi mʼo̩na ogbolo du me̩,"
PSA,119,31,"Omi gamʼo̩la ibenu-we̩, O Jihofa;"
PSA,119,32,Nafule lʼo̩na uko̩ kʼe̩ te̩
PSA,119,33,"O Jihofa, e̩ nako̩ mi o̩na e̩wñ uhio̩me̩-we̩;"
PSA,119,34,"Dʼoji e̩wñ ema ñw mi, tak u nade uko̩-o̩la-we̩"
PSA,119,35,"Je̩ ñw mi le ikpa uko̩ kʼe̩ te̩,"
PSA,119,36,"Hi e̩do̩-mi wane̩ ñw o̩la ibenu-we̩,"
PSA,119,37,Mʼeju-mi rida bʼe̩wñ ibe̩te̩ ego te̩;
PSA,119,38,"Fʼo̩la-we̩ kʼi chʼe-abo ku ma railo-we̩,"
PSA,119,39,Mʼina-mi kʼailo-wñ aba mi le̩ rida bʼumi te̩;
PSA,119,40,"Go, u te̩tañeju o̩la kʼe̩ ka ñw one̩ ki de̩;"
PSA,119,41,"E̩ ki je̩ ñwʼufe̩de̩nyo̩-we̩ ki ño̩ wʼugbo mi, O Jihofa,"
PSA,119,42,"abe̩le̩ tak u nanʼohi kʼu nadu ñw e̩ne̩ ki abʼumi ina,"
PSA,119,43,"E̩ ki la mʼo̩la ochochi le̩ du bʼumi alu te̩ hioko n,"
PSA,119,44,"Abe̩le̩ tak u nadejutʼuko̩-o̩la-we̩ o̩ko̩ko̩lo̩,"
PSA,119,45,"tak u nanʼo̩la-mi ale,"
PSA,119,46,"U ñʼanʼo̩la ibenu-we̩ aka eju amo-nu,"
PSA,119,47,"todu uko̩ kʼe̩ te̩ chʼuyo̩-mi,"
PSA,119,48,"U ñʼakʼo̩wo̩-mi dago ñwʼuko̩ kʼe̩ te̩, e-kʼu nafe̩do̩ le̩,"
PSA,119,49,"E̩ nadibekado o̩la kʼe̩ ka ñw adu-we̩-i,"
PSA,119,50,E̩wñ ki anyʼumi e̩do̩ ef o̩bata-mi de̩
PSA,119,51,"Abo ku ma ke te̩tado̩kanyi rʼumi oji dabo̩ta,"
PSA,119,52,"U dibekado oj ajo̩ kʼe̩ kpa igbelegbele,"
PSA,119,53,"E̩do̩fulu gwo̩nyʼumi gaga tod ame̩ne̩bibi,"
PSA,119,54,E̩wñ uhio̩me̩-we̩ te̩te̩chʼeli-mi
PSA,119,55,"Ibe-mi chʼekadʼodu-we̩ odu, O Jihofa,"
PSA,119,56,"E̩wñ le̩ omi ne̩,"
PSA,119,57,Jihofa chʼukpe̩ e-mi;
PSA,119,58,Omi tene kpʼe̩do̩-mi chaka kʼe̩ li umi eju;
PSA,119,59,"U fʼibe o̩na o̩na-mi kpe̩ me̩,"
PSA,119,60,U hio̩wane̩ u la ache̩du n
PSA,119,61,"Igbaligba ame̩ne̩bibi te̩tawe̩nyʼumi,"
PSA,119,62,"Iñaliña odu nakwane̩ agogbo̩dʼuwe̩,"
PSA,119,63,"Omi chʼe̩ne̩ uma abo̩ du ku ma railo we̩,"
PSA,119,64,"O Jihofa, ane̩-ile̩ che̩ko̩ ñw ufe̩de̩-nyo̩-we̩;"
PSA,119,65,"O Jihofa, uwe̩ fʼe̩nyo̩ che kpai adu-we̩"
PSA,119,66,"Ko̩ mi oj ajo̩ ki nyo̩ kpai e̩wñ ema,"
PSA,119,67,O̩gba taku ma chʼumi ukata u chila;
PSA,119,68,Uwe̩ chenyo̩ uwe̩ la che e̩wñ e̩nyo̩;
PSA,119,69,"Abo ku ma ke fʼolemi ji nʼumi oji,"
PSA,119,70,"e̩do̩-ma chʼula ki ma te̩ kpo̩chii,"
PSA,119,71,"Echʼumi ukata ku ma chʼumi ukata le̩ fʼe̩nyo̩ che ñw mi, todu kʼu ko̩che̩ e̩wñ uhio̩me̩-we̩."
PSA,119,72,Uko̩o̩la alu-we̩ chenyo̩ ñw mi
PSA,119,73,O̩wo̩-we̩ che mi i la fʼumi bo̩;
PSA,119,74,"Abo ku ma railo we̩ ali mi oñ e̩do̩-ma abo̩,"
PSA,119,75,"O Jihofa, u chema ka kʼoj ajo̩-we̩ kʼe̩ kpa chʼo̩kpakpa,"
PSA,119,76,"Nagbo̩ko̩bʼe̩ kʼe̩ je̩ ñw ufe̩de̩nyo̩-we̩ ki chʼe̩wñ ki anyʼumi e̩do̩,"
PSA,119,77,"Ejumomi o̩gbaje̩je̩-we̩ ki nabʼumi ma, kʼomi ki deju;"
PSA,119,78,"Anyo̩ ki mu abo ku ma ke,"
PSA,119,79,"E̩ je̩ ñw abo ku ma railo we̩ ki rida aba mi,"
PSA,119,80,"Che kʼe̩do̩-mi ki mufu ef uhio̩me̩-we̩,"
PSA,119,81,Onugo-mi adaku tod ujadu-we̩;
PSA,119,82,"Eju-mi ma tod o̩la-we̩,"
PSA,119,83,"Todu omi dabu aiko ef odudu una,"
PSA,119,84,O̩jo̩ onu oñ adu-we̩-i aje̩ taa?
PSA,119,85,"Abo ku ma ke fʼo̩fe̩ gwa jo̩ ñw mi,"
PSA,119,86,Uko̩ du kʼe̩ te̩ chʼo̩kpaka;
PSA,119,87,I bo̩ re ku ma ma fʼumi lie̩ ane̩-ile̩;
PSA,119,88,"Mʼiñmi du ñw mi teju alu kʼufe̩de̩nyo̩-we̩ de̩,"
PSA,119,89,"O Jihofa,"
PSA,119,90,Ubi one̩ kʼe̩ che tʼo̩gba o̩gba du;
PSA,119,91,I dago alu kʼoj ajo̩ kʼe̩ ka de̩ tʼeñini;
PSA,119,92,"I ma chʼuko̩-o̩la-we̩ ki chʼuyo̩-mi n,"
PSA,119,93,Nagbenyo̩ o̩la kʼe̩ ka ñw one̩ kʼi de le̩ ogbegbele̩ n;
PSA,119,94,"Uwe̩ ne̩ mi, jadu mi;"
PSA,119,95,Ame̩ne̩bibi kpala jo̩ ku ma fʼumi chile̩che̩;
PSA,119,96,"U li ka kʼalu du kʼe̩wñ mufu i chenʼukade,"
PSA,119,97,"O, efe̩do̩ kʼu nafe̩do̩ uko̩-o̩la-we̩!"
PSA,119,98,"Uko̩ kʼe̩ te̩ je̩ ñw mi nʼibe tʼame̩nebi-mi le,"
PSA,119,99,"Omi chemʼoji o̩la tʼabo ku ma ko̩ mi e̩wñ le chaka,"
PSA,119,100,"Omi chemʼoji e̩wñ tʼabogijo le,"
PSA,119,101,"Omi te̩tahi e̩re̩-mi wubi bʼo̩na e̩bie̩ne̩ du te̩,"
PSA,119,102,U kwo bʼoj ajo̩-we̩ kʼe̩ kpa te̩ n;
PSA,119,103,"O, erinyo̩ kʼo̩la-we̩ arinyo̩ ef alu-mi,"
PSA,119,104,Lugbo o̩la kʼe̩ ka ñw one̩ kʼi de oñ namʼoji e̩wñ;
PSA,119,105,O̩la-we̩ chʼe̩mu ñw e̩re̩-mi
PSA,119,106,"U fugo̩ me̩, u la fulo̩nyane̩,"
PSA,119,107,Ma chʼumi ukata tabale̩;
PSA,119,108,"Nagbo̩ko̩bʼuwe̩, kʼe̩ gba e̩wñ kʼalu-mi gʼe̩do̩la-wñ ko wa-i, O Jihofa,"
PSA,119,109,"Onugo-mi agbali nʼo̩wo̩-mi e̩gba du,"
PSA,119,110,"Ame̩ne̩bibi fʼoku bane ñw mi me̩,"
PSA,119,111,O̩la ibenu-we̩ chʼe̩wñ ogu-mi ogbegbele̩;
PSA,119,112,Omi fʼe̩do̩-mi hiwane̩ kʼu che teju uhio̩me̩-we̩
PSA,119,113,"Ulaka abo kʼibe-ma chʼejeji ache mi,"
PSA,119,114,Uwe̩ chʼuña umaja-mi kpai o̩kpa-tabeli-mi;
PSA,119,115,"Me̩ kwo bʼumi te̩, ame̩ amache̩wñ e̩bie̩ne̩,"
PSA,119,116,"Hi umi dago teju alu kʼe̩ ka le̩, todu kʼu deju,"
PSA,119,117,"Gwo̩nyʼumi dago, tak e̩wñ du ma ño̩ ache mi n"
PSA,119,118,Uwe̩ akʼabo du ku ma na bʼo̩me̩ kʼe̩ hi te̩ rʼibe̩te̩;
PSA,119,119,Uwe̩ akʼame̩ne̩bibi ane̩-ile̩ rinyo̩ dabe̩ne̩ kʼiwa;
PSA,119,120,"O̩la-mi aga tod ailo̩-we̩ kʼu nara,"
PSA,119,121,"U te̩te̩ che teju oj ajo̩ ochochi, u la ache e̩wñ o̩kpakpa; uwe̩ ki tʼumi no̩ ñw abo ku ma de mi ma n."
PSA,119,122,Uwe̩ ki gbʼadu-we̩-i o̩wo̩ tod e̩nyo̩;
PSA,119,123,"Eju-mi ma tod ujadu-we̩,"
PSA,119,124,"Che kpai adu-we̩-i teju alu kʼufe̩de̩nyo̩-we̩ de̩,"
PSA,119,125,"Omi chʼadu-we̩; dʼoji o̩la ema ñw mi,"
PSA,119,126,"Iko ki Jihofa ache e̩wñ lewa me̩,"
PSA,119,127,Todule̩ nafe̩do̩ uko̩ kʼe̩ te̩
PSA,119,128,Todule̩ o̩la du kʼe̩ ka ñw one̩ ki de chʼo̩kpakpa eju-mi;
PSA,119,129,O̩la ibenu-we̩ chʼaye;
PSA,119,130,O̩la-we̩ e̩bite̩ adʼugane̩ ñw one̩;
PSA,119,131,"U mʼalu-mi chi te̩ ache fa fa fa,"
PSA,119,132,"Go mi kʼe̩ li mi eju,"
PSA,119,133,"Fʼugbo kʼe̩re̩-mi awa dane̩ ef ule̩ kʼu nale ñwo̩che teju o̩la-we̩,"
PSA,119,134,"Mʼumi gba bʼafuma one̩ te̩,"
PSA,119,135,"Ugane̩ eju-we̩ ki bʼadu-we̩-i ma,"
PSA,119,136,"Eju-mi agbʼomi dabe̩ne̩ kʼomi aji aji,"
PSA,119,137,"Uwe̩ che e̩no̩kpakpa, O Jihofa,"
PSA,119,138,Uwe̩ fʼo̩la ibenu-we̩ ñwate̩ ef o̩kpakpa
PSA,119,139,"E̩do̩-mi ki tʼo̩la-we̩ mʼumi ibe ko,"
PSA,119,140,"O̩la-we̩ de̩ jali,"
PSA,119,141,"Omi chʼenya e̩nʼide̩te̩ u che,"
PSA,119,142,"O̩kpakpa e-we̩ chʼo̩kpakpa ogbegbele̩,"
PSA,119,143,"O̩pe̩cha kpai uwa fʼumi mu me̩,"
PSA,119,144,Ibenu-we̩ chʼo̩kpakpa ogbegbele̩;
PSA,119,145,O̩gbo̩ e̩do̩-mi du oñ u ne̩ dudo̩;
PSA,119,146,"Uwe̩ nadʼudo̩; jadu mi,"
PSA,119,147,U dʼo̩jo̩ eñwa nyo̩ adudo̩;
PSA,119,148,"Eju-mi adʼide ide odu nyo̩,"
PSA,119,149,Netirʼomuko̩la-mi teju alu kʼufe̩de̩nyo̩-we̩ de̩;
PSA,119,150,"Abo ku ma nʼibe e̩wñ bibi akpe̩ me̩ru awa me̩,"
PSA,119,151,"Uwe̩ muda me̩rʼanane̩, O Jihofa,"
PSA,119,152,U te̩te̩ ma kwef o̩la ibenu-we̩ kwʼigbelegbele
PSA,119,153,"Go o̩bata-mi, kʼe̩ yo̩ mi dufu,"
PSA,119,154,Gbʼajo̩-mi ka kʼe̩ gba mi tane̩;
PSA,119,155,"Ujadu jiji rʼame̩ne̩bibi,"
PSA,119,156,Ejumomi o̩gbaje̩je̩-we̩ tabale. O Jihofa;
PSA,119,157,"Abo ku ma doli mi kpai abo ku ma che mi o̩pe̩cha chʼewewe,"
PSA,119,158,"U go abo ku ma dʼo̩wo̩ tef ukpo arʼo̩kpo̩, oñ i te̩ mi e̩do̩,"
PSA,119,159,Go alu kʼu nafe̩do̩ o̩la kʼe̩ ka ñw one̩ kʼi de!
PSA,119,160,E̩gwodama o̩gbo̩ o̩la-we̩ du chʼochochi;
PSA,119,161,Amagboji te̩tadoli mi tebitele ofo;
PSA,119,162,Nayo̩ ñw o̩la-we̩
PSA,119,163,"Olemi chʼe̩wñ ulaka-mi kpai e̩wñ ihie̩ne̩-mi,"
PSA,119,164,Naje̩nyu ñwʼe̩ onu mebie o̩jo̩ du
PSA,119,165,Abo ku ma afe̩do̩ uko̩-o̩la-we̩ nʼure̩do̩ ololo;
PSA,119,166,"Omi te̩takibeno kʼujadu-we̩ awa, O Jihofa,"
PSA,119,167,Onugo-mi te̩tadejute̩ o̩la ibenu-we̩;
PSA,119,168,"Omi te̩tadejute̩ o̩la kʼe̩ ka ñw one̩ kʼi de kpai o̩la ibenu-we̩,"
PSA,119,169,"Je̩ ñw ukwa-mi ki te̩ me̩ru o̩gba we̩, O Jihofa;"
PSA,119,170,Je̩ ñw o̩ko̩ kʼu nagba ki wʼo̩gba we̩;
PSA,119,171,Uko-mi akʼuñwulo̩-we̩ dufu
PSA,119,172,"Ukpalu-mi anʼeli o̩la-we̩ ako̩,"
PSA,119,173,"Je̩ ñw o̩wo̩-we̩ te̩ko mi,"
PSA,119,174,"U te̩tañeju ujadu-we̩, O Jihofa,"
PSA,119,175,"Je̩ ñw onugo-mi ki deju, tak i aje̩-nyu ñw e̩,"
PSA,119,176,"Omi chila dabe̩ne̩ kʼe̩wño̩re̩ egini ki lenyo̩; tejane̩ adu-we̩,"
PSA,120,1,"U raku do̩ Jihofa ef o̩pe̩cha-mi,"
PSA,120,2,"Mʼonugo-mi gba, O Jihofa,"
PSA,120,3,E̩wñ ma adu ñw e̩?
PSA,120,4,"O̩fa e̩nugbiti kʼi ale̩,"
PSA,120,5,"Atogwo chʼe-mi, ukpe̩ kʼu ge̩ne̩ Me̩she̩k,"
PSA,120,6,Onugo-mi te̩te̩ dʼodo kpo̩kpe̩
PSA,120,7,E-mi chʼure̩do̩;
PSA,121,1,Nachi eju-mi nyʼate̩ ago uwo uwo.
PSA,121,2,"Ate̩ko-mi kwʼugbo Jihofa,"
PSA,121,3,"I aje̩ ñw e̩re̩-we̩ ñwo̩ n,"
PSA,121,4,"Go, e̩ne̩ kʼi ade abo Israe̩l"
PSA,121,5,Jihofa chʼadide-we̩;
PSA,121,6,"Olu akpʼuwe̩ o̩ro̩ka n,"
PSA,121,7,Jihofa ade uwe̩ bʼe̩wñ e̩bie̩ne̩ du te̩;
PSA,121,8,Jihofa ade
PSA,122,1,"E̩do̩-mi bo̩ e̩gba ku ma ka ñw mi kakini,"
PSA,122,2,E̩re̩-wa dago
PSA,122,3,"Je̩rusale̩m, ku ma ne"
PSA,122,4,"ugbo kʼabo̩lo̩pu o̩lo̩pu te̩gu anyi,"
PSA,122,5,"Todu ede ede jʼo̩mo̩ tod ajo̩,"
PSA,122,6,Me̩ chaduwa ki Je̩rusale̩m ki nʼure̩do̩!
PSA,122,7,"Ure̩de̩ ki dʼejefu aku aku-we̩,"
PSA,122,8,Todu amo̩maye-mi kpai amachi-mo̩la-mi
PSA,122,9,"Todu unyi Jihofa O̩jo̩-wa,"
PSA,123,1,"Uwe̩ nachi eju-mi nyʼate̩ ñw u,"
PSA,123,2,"Go, alu kʼeju amadu"
PSA,123,3,"Li uwa eju, O Jihofa, li uwa eju,"
PSA,123,4,O̩pianya abo ku ma gugu añmi
PSA,124,1,"I ma che Jihofa chʼe̩ne̩-wa n, Israe̩l ki ka abajo̩-i kakini—"
PSA,124,2,"I ma che Jihofa chʼe̩ne̩-wa n,"
PSA,124,3,"ma ma mʼuwa ko mi udeju udeju,"
PSA,124,4,"e̩gba le̩ uwobi omi le̩ ma mʼuwa ko,"
PSA,124,5,e̩gbale̩ omi ki aba le̩
PSA,124,6,"Jihofa ki nʼele,"
PSA,124,7,Onugo-wa fʼuma o̩wo̩ tane̩ alu kʼe̩we̩
PSA,124,8,"Ate̩ko e-wa chʼef odu Jihofa,"
PSA,125,1,"Abo ku ma ke̩do̩no Jihofa dab uwo Zayo̩n,"
PSA,125,2,"Alu kʼuwo uwo le Je̩rusale̩m daka,"
PSA,125,3,"Todu okute̩ e̩wñ bibi adachinʼukpe̩ e̩no̩kpakpa n,"
PSA,125,4,"O Jihofa, e̩ ki chʼe̩nyo̩ ñw abo ku ma nyo̩,"
PSA,125,5,I chʼe-abo ku ma muna tʼo̩na-ma ki mugo̩ le̩
PSA,126,1,"E̩gba ki Jihofa mʼabo Zayo̩n ku ma mu le̩ ko dabi wa,"
PSA,126,2,"E̩gbale̩ alu-wa chʼanyi,"
PSA,126,3,Jihofa la fʼe̩wñ inaina che todu wa ochochi;
PSA,126,4,"Fʼamu-wa rida, O Jihofa,"
PSA,126,5,Abo ku ma nʼomi aku kʼe̩wñ gbe̩
PSA,126,6,"E̩ne̩ ki alo dufu kʼi nʼaku aro̩,"
PSA,127,1,"I ma che Jihofa ko̩ unyi n,"
PSA,127,2,"Kʼuwe̩ ki takpa takpa kwane̩,"
PSA,127,3,"Go, amo̩ma chʼe̩wñ ogu ki kwʼugbo Jihofa,"
PSA,127,4,Alu kʼo̩fa ki jʼef o̩wo̩ agbiti de̩
PSA,127,5,E̩ne̩ kʼahiagba-wñ che̩ko̩ ñw ma gbede!
PSA,128,1,"E̩ne̩ du kʼi arailo Jihofa gbede,"
PSA,128,2,Uwe̩ aje̩ e̩wñ kʼo̩wo̩-we̩ chʼakanya uko̩lo̩-wñ;
PSA,128,3,O̩ya-we̩ adab ikeli achiwebe̩te̩ma kʼi aro nyo̩nyo̩
PSA,128,4,"Go, alu le̩ ma ade̩nyo̩ ñw e̩ne̩ ki arailo Jihofa."
PSA,128,5,Jihofa ade̩nyo̩ kwo Zayo̩n wa ñw e̩!
PSA,128,6,"Ochochi, e̩ ki li amaaju-we̩!"
PSA,129,1,"Ma te̩tachʼumi o̩pe̩cha nana akwʼo̩jo̩ o̩ko̩lobia-mi gbogbo wa-i,"
PSA,129,2,"Ma te̩tachʼumi o̩pe̩cha nana akwʼo̩jo̩ okolobia-mi gbogbo wa-i,"
PSA,129,3,Amaluche̩ kʼe̩be̩ nyʼumi ubi;
PSA,129,4,Jihofa chʼo̩kpakpa;
PSA,129,5,Je̩ ñw anyo̩ ki mu
PSA,129,6,Ama ki dab egbe ki atiga ojokunyi
PSA,129,7,e-ki ma ako̩ o̩wo̩ e̩ne̩ ki ajʼegbe n
PSA,129,8,E̩nyo̩ Jihofa ki bʼuwe̩ ma.
PSA,130,1,"O Jihofa, u dʼef unefu-i akwa dʼe̩!"
PSA,130,2,"Ondu, gbʼomu-mi!"
PSA,130,3,"Jihofa, iche̩wñ kʼuwe̩ ma fʼeju mʼudu kʼone̩ fe̩ ne̩,"
PSA,130,4,"Eto̩no̩ muda dʼugbo we̩,"
PSA,130,5,"Naneju Jihofa, onugo-mi aneju-wñ,"
PSA,130,6,onugo-mi aneju Ondu
PSA,130,7,"O Israe̩l, me̩ kibeno Jihofa!"
PSA,130,8,Owñ la ala Israe̩l tane̩
PSA,131,1,"Jihofa, u hi e̩do̩-mi ne n,"
PSA,131,2,"Ochochi, u nyʼo̩la-mi e̩do̩, u la fʼonugo-mi ba,"
PSA,131,3,"O Israe̩l, kibeno Jihofa"
PSA,132,1,"Jihofa, e̩ narewa ukata Defid, ku ma chi le̩ chaka;"
PSA,132,2,alu kʼi go̩ ñw Jihofa
PSA,132,3,"kakini, Nagudu wʼef unyabo unyi-mi n"
PSA,132,4,nahi eju-mi de kʼu lolu n
PSA,132,5,"gbogbo tak u fʼugbo kʼi agugu li todu Jihofa,"
PSA,132,6,"Go, a gbʼinabali-wñ E̩frata,"
PSA,132,7,Awa ki nyʼugbo kʼi agugu le̩;
PSA,132,8,"O Jihofa, kwane̩ kʼe̩ nyʼef uña uñmi-we̩,"
PSA,132,9,"E̩ ki je̩ ñw amatama-we̩ kʼo̩kpakpa bʼo̩la ma,"
PSA,132,10,Todu adu-we̩ Defid-i
PSA,132,11,"Jihofa go̩ ñw Defid, ego̩-wñ chʼochochi"
PSA,132,12,Iche̩wñ kʼamo̩ma-we̩ ade alo-mi
PSA,132,13,Todu Jihofa mu Zayo̩n du;
PSA,132,14,Uña uñmi-mi gbogbo alo i che;
PSA,132,15,Omi ade̩nyo̩ ñw e̩la o̩de̩-wñ chuu;
PSA,132,16,"U ñʼakʼujadu bʼo̩la amatama-wñ ma ge̩,"
PSA,132,17,O̩mo̩ naje̩ ñw igba Defid ki tiga dufu;
PSA,132,18,"Nakʼanyo̩ bʼame̩nebi-wñ o̩la ma,"
PSA,133,1,"Go, abu ki chenyo̩, abu ki abo̩la"
PSA,133,2,"I dabe̩ne̩ kʼekpo ki nyo̩ kʼi dʼoji,"
PSA,133,3,"Dabe̩ne̩ kʼeli He̩rmo̩n,"
PSA,134,1,"Go, me̩ je̩nyu ñw Jihofa,"
PSA,134,2,"Me̩ kʼo̩wo̩-me̩ kwane̩, uña-i afo̩,"
PSA,134,3,"Jihofa kʼi che efojale kpai ane̩-ile̩,"
PSA,135,1,"Me̩ je̩nyu Jihofa,"
PSA,135,2,"ame̩ ku me̩ dago ef unyi Jihofa,"
PSA,135,3,"Me̩ je̩nyu Jihofa, todu Jihofa chenyo̩;"
PSA,135,4,"Todu Jihofa fu Jeko̩b chi ñw o̩la-wñ,"
PSA,135,5,"Todu u chema ka ki Jihofa chʼe̩ne̩ lile,"
PSA,135,6,"E̩wñ du ki nyo̩ Jihofa eju, i che,"
PSA,135,7,"Owñ aje̩ ñw atula kwane̩ ukpoj i ane̩-ile̩,"
PSA,135,8,"Kʼi fʼamo̩mo̩gba Ijipti gwoda le̩,"
PSA,135,9,kʼi la fʼujiwe kpai uno̩
PSA,135,10,"kʼi kʼabo uche̩ichi ki nana gwoda,"
PSA,135,11,"Siho̩n onu abo Amo̩r,"
PSA,135,12,"kʼi la mʼane̩-ma ko chʼe̩wñ ogu,"
PSA,135,13,"Odu-we̩, O Jihofa, chʼogbegbele̩,"
PSA,135,14,"Todu Jihofa adale ñw abo-wñ,"
PSA,135,15,"Ode abo uche̩ichi chʼajifa kpai o̩jamalia,"
PSA,135,16,"I nʼalu, i muda ko̩la n,"
PSA,135,17,"i che̩nʼeti, i muda gbo̩la n,"
PSA,135,18,Abo du ku ma chʼo̩na-wñ adab owñ;
PSA,135,19,"O abo unyi Israe̩l, me̩ ki kele Jihofa!"
PSA,135,20,"O abo unyi Lifai, me̩ ki kele Jihofa!"
PSA,135,21,"Jihofa ki nele kwefu Zayo̩n,"
PSA,136,1,"O me̩ gogbodo̩ Jihofa, todu i che̩nyo̩,"
PSA,136,2,"O me̩ gogbodo̩ O̩jo̩ e-amo̩jo̩,"
PSA,136,3,"O me̩ gogbodo̩ Ondu e-amodu,"
PSA,136,4,"Ẹne̩ kʼowñ kate ache e̩wñ aye inaina,"
PSA,136,5,"owñ kʼi nʼoji e̩wñ ema fʼefojale che̩,"
PSA,136,6,"owñ kʼi fʼane̩-ile̩ nadala bʼej omi ma,"
PSA,136,7,"owñ kʼi fʼugane̩ ugane̩ lile le̩ che,"
PSA,136,8,"olu kʼi nʼo̩da o̩ro̩ka,"
PSA,136,9,"ochu kpai ilawo ki nʼo̩da odu,"
PSA,136,10,"Tugbo e̩ne̩ kʼi Ijipti gwoda lef amo̩mo̩gba-wñ kʼi gwoda,"
PSA,136,11,"kʼi la kʼabo Israe̩l kwef uma dufu,"
PSA,136,12,"o̩wo̩ ukpahiu kpai o̩wo̩ kʼi nadala te̩ oñ i ne̩ che,"
PSA,136,13,"tugbo e̩ne̩ kʼi fʼOhimini Ekpikpa kpana meji,"
PSA,136,14,"kʼi la je̩ ñw abo Israe̩l ki lale gu alumeji-wñ du,"
PSA,136,15,"kʼi muda fu Fero kpai abo-wñ mi rinyo̩ ef Ohimini Ekpikpa le̩,"
PSA,136,16,"tugbo e̩ne̩ kʼi nʼabo-wñ le gu ef aje̩tachi du,"
PSA,136,17,"tugbo e̩ne̩ kʼi fʼamonu lile kpa le̩,"
PSA,136,18,"kʼi la fʼamonu ku ma wohi ma kpa,"
PSA,136,19,"Siho̩n, onu abo Amo̩r,"
PSA,136,20,"kpai O̩g onu Beshan,"
PSA,136,21,"kʼi la mʼane̩-ma ko che e̩wñ ogu,"
PSA,136,22,"owñ chʼe̩wñ ogu ñw Israe̩l adu-wñ,"
PSA,136,23,"Owñ la chʼe̩ne̩ ki dibekado wa e̩gba kʼa jʼef uña ki cho̩wo̩ wane̩ le̩,"
PSA,136,24,"i laño̩ mʼuwa gba bʼo̩wo̩ abo ku ma che wa o̩pe̩cha te̩,"
PSA,136,25,"owñ kʼi akʼuje̩wñ ñw o̩re̩la du je̩,"
PSA,136,26,"O me̩ gogbodo̩ O̩jo̩ e-efojale,"
PSA,137,1,"Eti aji aji Babilo̩n le̩,"
PSA,137,2,A kʼumolo-wa lokoli
PSA,137,3,Todu abo ku ma mʼuwa lelo le̩
PSA,137,4,Ab a le kʼa kʼeli e-Jihofa
PSA,137,5,"Iche̩wñ kʼomi gbenyo̩ we̩, O Je̩rusale̩m,"
PSA,137,6,Omi ma rewa we̩ n
PSA,137,7,"O Jihofa, e̩ nadibekado iko e-Je̩rusale̩m le̩"
PSA,137,8,"O o̩ma Babilo̩n e-onobule̩, uwe̩ kʼe̩ tʼakpʼe̩wñ bie̩!"
PSA,137,9,E̩ne̩ ki mʼabo-we̩ egini ko
PSA,138,1,Nagogbodʼuwe̩ kpai o̩gbo e̩do̩-mi chaka;
PSA,138,2,nadojikane̩ rʼo̩wo̩ unyi-we̩ kiafo̩
PSA,138,3,"O̩jo̩ kʼu dudo̩, e̩ mʼohi du ñw mi,"
PSA,138,4,"Amonu ane̩-ile̩ chaka agogbodʼe̩, O Jihofa,"
PSA,138,5,"ama la anʼeli o̩na o̩na Jihofa ako̩,"
PSA,138,6,"Todu dagba ki Jihofa ki dʼatate̩, abo ki cho̩wo̩ wane̩ chewʼo̩ eju;"
PSA,138,7,"Dagba u tʼalumeji ope̩cha ale,"
PSA,138,8,Jihoia ache kʼe̩wñ e-mi ki mufu kpa;
PSA,139,1,"O Jihofa, uwe̩ fʼejefu-mi tu me̩, e̩ la ma mi!"
PSA,139,2,Uwe̩ chema uguane̩-mi kpai ukwane̩-mi;
PSA,139,3,"Uwe̩ do̩mo̩ afe̩ ikpa kʼu nale kpai edachi-mi,"
PSA,139,4,"O̩la le ki wʼef alu-mi,"
PSA,139,5,"Uwe̩ fʼo̩na kpanyu mi tʼo̩gba tʼubi,"
PSA,139,6,E̩wñ ema abe̩le̩ chʼe̩wñ aye tʼumi le;
PSA,139,7,Ugbo nanyi kʼu kwo bʼAfu-we̩ te̩?
PSA,139,8,"Iche̩wñ kʼu nate̩gu nyʼefojale, uwe̩ dʼo̩mo̩!"
PSA,139,9,Iche̩wñ kʼu mʼika odudu ko
PSA,139,10,"i chaka chʼo̩mo̩, o̩wo̩-we̩ ane̩ mi le,"
PSA,139,11,"Iche̩wñ kʼu kakini, E̩chubi abʼumi ma chuu,"
PSA,139,12,"i chaka chʼe̩chubi onugo i adʼe̩wñ maja ñw e̩ n,"
PSA,139,13,"Todu e̩wñ du ki dʼef umi uwe̩ bo̩,"
PSA,139,14,"Nagogbodʼe̩, todu alu kʼe̩ che mi abailo, i chʼe̩wñ aye."
PSA,139,15,"Achiku-mi maja ñw e̩ n,"
PSA,139,16,Eju-we̩ cheli e̩wñ ku ma ne̩ che mi e̩gba ku ma ma cho̩na-wñ ta n;
PSA,139,17,"O, ibe kʼe̩ kpe̩ le̩ chʼo̩me̩me̩le̩ ñw mi, O O̩jo̩!"
PSA,139,18,"Iche̩wñ kʼomi ma kʼaluka-wñ, aluka-wñ wewe tʼe̩lanyi le."
PSA,139,19,"O, uwe̩ ma fʼame̩ne̩bibi kpa rinyo̩, O O̩jo̩,"
PSA,139,20,"todu ma nʼo̩la bibi aka nyʼe̩,"
PSA,139,21,"I chʼulaka abo ku ma chʼulaka we̩ oñ omi ache-i n, O Jihofa?"
PSA,139,22,Ulaka-ma kʼu nache mufu kpa;
PSA,139,23,"Fʼef e̩do̩-mi tu, O O̩jo̩, kʼuwe̩ ki ma ef e̩do̩-mi!"
PSA,139,24,"Kʼe̩ la go, abe̩k o̩na e̩do̩dudu dʼef umi,"
PSA,140,1,"Mʼumi gba bʼone̩ ki bie̩ne̩ le̩ o̩wo̩ te̩, O Jihofa;"
PSA,140,2,"ku ma ñwʼibe e̩bie̩ne̩ ef e̩do̩-ma,"
PSA,140,3,"Ma fʼukpalu-ma fa kʼi le dab ejo,"
PSA,140,4,"Fʼumi de bʼo̩wo̩ e̩ne̩bibi te̩, O Jihofa;"
PSA,140,5,"Abo ku ma ke mʼoku du maja te̩ ñw mi,"
PSA,140,6,"U ka ñw Jihofa kakini, Uwe̩ chʼO̩jo̩-mi;"
PSA,140,7,"O, Jihofa, kʼi chʼOndu, e̩ chʼukpahiu ujadu-mi,"
PSA,140,8,"O Jihofa, e̩ ki dʼe̩wñ kʼe̩nebibi le̩ añeju ñw owñ n;"
PSA,140,9,"I chʼe-oji abo ku ma donyʼumi-i,"
PSA,140,10,Je̩ ñw e̩ge̩ una ki wane̩ bʼuma oji ma!
PSA,140,11,E̩ ki je̩ ñw e̩re̩ e̩ne̩ ukpalu ki lonyane̩ ane̩-i n;
PSA,140,12,"Omi chema kaki Jihofa atʼe̩no̩bata ubi,"
PSA,140,13,Abo o̩kpakpa agogbodo̩ odu-we̩ chuu;
PSA,141,1,"Jihofa, u kwadʼe̩ me̩; hiane̩ wa ñw mi!"
PSA,141,2,"Je̩ ñw ma fʼaduwa-mi te̩ru jʼo̩gba-we̩ dabe̩ne̩ kʼotulale,"
PSA,141,3,"Mʼabo ide ko jʼalu-mi, O Jihofa,"
PSA,141,4,Uwe̩ ki je̩ ñw e̩do̩-mi na rʼo̩wo̩ ugbo kʼe̩wñ e̩bie̩ne̩ du de̩
PSA,141,5,"E̩no̩kpakpa ki gwo mi, ufe̩de̩nyo̩ i che,"
PSA,141,6,"E̩gba ku ma kʼamakajo̩-ma ro̩ jʼef okuta,"
PSA,141,7,"Achiku-wa chʼe̩kpatuka jo̩ alʼo̩jegu,"
PSA,141,8,"Todu eju-mi kad uwe̩, O Jihofa, Ondu;"
PSA,141,9,"Fʼumi de bʼoku ku ma bane̩ te̩ ñw mi te̩,"
PSA,141,10,"Je̩ ñw ame̩ne̩bibi ñwa rʼef iga-ma onugo,"
PSA,142,1,"Nanʼomu-mi kwado̩ Jihofa,"
PSA,142,2,"o̩la ki awo̩ mi nadu dajane̩ o̩gba-wñ,"
PSA,142,3,"E̩gba kʼe̩do̩-mi le ki muda ef umi,"
PSA,142,4,"Go o̩wo̩ awo̩to̩, kʼe̩ li,"
PSA,142,5,"U raku dʼe̩, O Jihofa;"
PSA,142,6,Nyʼukwa-mi eti;
PSA,142,7,"Mʼonugo-mi du kwef unyi uga dufu,"
PSA,143,1,"Gbo̩ aduwa-mi, O Jihofa;"
PSA,143,2,E̩ ki la bʼadu-we̩ kajo̩ n;
PSA,143,3,Todu e̩nebi le̩ adoli onugo-mi;
PSA,143,4,Todule̩ afu-mi adaku efu-mi;
PSA,143,5,"Narewa iko igbelegbele,"
PSA,143,6,Nafʼo̩wo̩-mi nadala ñw e̩;
PSA,143,7,"E̩ hika dohi ñw mi, O Jihofa! E̩ ki dʼeju-we̩ maja ñw mi n,"
PSA,143,8,"Je̩ ñw mi gbo̩ ufe̩de̩nyo̩-we̩ odudu,"
PSA,143,9,"O Jihofa, mʼumi gba bʼo̩wo̩ ame̩nebi-mi te̩!"
PSA,143,10,"E̩ nako̩ mi kʼu che e̩wñ ki dʼuwe̩ e̩do̩,"
PSA,143,11,"O Jihofa, dʼiñmi ñw mi tod odu e-we̩!"
PSA,143,12,"Oñ e̩ nakʼame̩nebi-mi da rinyo̩ ef ufe̩de̩nyo̩-we̩,"
PSA,144,1,"Jihofa, okuta-mi, ki ne̩le,"
PSA,144,2,"ufe̩de̩nyo̩-mi kpʼaku-mi,"
PSA,144,3,"O, Jihofa, abʼone̩ de̩ kʼuwe̩ anyʼe e̩ti?"
PSA,144,4,"One̩ dab iñmi ku ma ñmi rinyo̩,"
PSA,144,5,"Fʼefojale-we̩ te̩kpe̩ wane̩, O Jihofa, kʼe̩ gwo̩ru wa!"
PSA,144,6,"Kʼo̩mamanya rikpolo wa, kʼe̩ la fʼuma kpatuka,"
PSA,144,7,"Fʼo̩wo̩-we̩ nadala kwʼate̩ o̩mo̩,"
PSA,144,8,"e-kʼalu-ma aka e̩wñ ibe̩te̩,"
PSA,144,9,"Nakʼeli tito̩ ñw e̩, O O̩jo̩;"
PSA,144,10,"uwe̩ kʼe̩ dʼujadu ñw amonu,"
PSA,144,11,"Mubi ñw mi,"
PSA,144,12,Kʼamo̩ma-wa e-e̩ne̩ke̩le̩
PSA,144,13,"aka-wa ki che̩ko̩,"
PSA,144,14,"e̩re̩ ame̩nuto̩gba-wa ki lonyane̩,"
PSA,144,15,Amone̩ kʼe̩wñ dʼabe̩le̩ ugbo ma gbede!
PSA,145,1,"Nadʼuwe̩ noji ago, O̩jo̩-mi, O Onu,"
PSA,145,2,"O̩jo̩ du nakele we̩,"
PSA,145,3,"Jihofa tabale, i la dukpe̩ ku ma je̩nyʼowñ tabale,"
PSA,145,4,"Abo o̩gbaʼka abʼojima mʼuko̩lo-we̩ ñw abo̩gba omune̩,"
PSA,145,5,"Ibe-mi atʼojima e̩gahi e-inaina-we̩,"
PSA,145,6,"Amone̩ la anʼinabali ukpahiu e̩wñ ubailo kʼe̩ che aka,"
PSA,145,7,"Ma akʼuwohi e̩nyo̩-we̩ ki chʼololo e̩che̩ dufu,"
PSA,145,8,"Jihofa chʼE̩numo̩la kpai E̩nejumomi,"
PSA,145,9,"Jihofa chenyo̩ ñw e̩ne̩ du,"
PSA,145,10,"Uko̩lo̩-we̩ du agogbodʼuwe̩, O Jihofa,"
PSA,145,11,"Ma anʼojima ojane̩-we̩ aka,"
PSA,145,12,"kʼama ki je̩ ñw amo̩ma amone̩ ki ma e̩wñ ugbiti kʼi che,"
PSA,145,13,"Ojane̩-we̩ chʼojane̩ e-ogbegbele̩,"
PSA,145,14,"Jihofa agwo̩nyʼabo du ku ma a wa ne̩,"
PSA,145,15,"E̩wñ duu kʼeju jo̩ aneju we̩,"
PSA,145,16,"Uwe̩ chi o̩wo̩-we̩,"
PSA,145,17,"O̩na o̩na Jihofa du chʼo̩kpakpa,"
PSA,145,18,"Jihofa me̩ru abo du ku ma kwadʼowñ,"
PSA,145,19,"I ache kʼe̩wñ ki rʼabo ku ma railo owñ eju ki jo̩ kpa,"
PSA,145,20,Jihofa nʼabo du ku ma fe̩do̩ owñ adejute̩ ma;
PSA,145,21,"Alu-mi añwulo̩ Jihofa,"
PSA,146,1,Me̩ je̩nyu Jihofa!
PSA,146,2,Abu kʼu deju-i naje̩nyu Jihofa;
PSA,146,3,"Me̩ ki ke̩do̩no ame̩numo̩la n,"
PSA,146,4,Iñmi-wñ muda i mudabi tef ane̩pe̩te̩-wñ;
PSA,146,5,"E̩ne̩ ki nʼO̩jo̩ e-Jeko̩b kʼi chʼate̩ko-wñ gbede,"
PSA,146,6,"kʼi che efojale kpai ane̩-ile̩,"
PSA,146,7,owñ ki ache teju alu kʼoj ajo̩ ka tod abo ku ma de ma mane̩;
PSA,146,8,Jihofa achʼeju amafeju.
PSA,146,9,"Jihofa afejutʼamilowa,"
PSA,146,10,"Jihofa ajʼonu ogbegbele̩,"
PSA,147,1,Me̩ je̩nyu Jihofa!
PSA,147,2,Jihofa ane̩ Je̩rusale̩m me̩;
PSA,147,3,"I añwʼe̩do̩ abo kʼe̩do̩-ma kpabie̩ che,"
PSA,147,4,"I akʼilawo aluka,"
PSA,147,5,"Ondu-wa gbe̩, ukpahiu-wñ la chʼololo;"
PSA,147,6,"Jihofa agwo̩nyʼame̩ne̩chikimi dago,"
PSA,147,7,Me̩ nʼugwa akʼeli ñw Jihofa;
PSA,147,8,"I akʼakpa bʼeju efojale ma,"
PSA,147,9,"I akʼuje̩wñ ñw ame̩la abe̩re̩me̩le̩,"
PSA,147,10,"Ukpahiu anya chʼuyo̩-wñ n,"
PSA,147,11,"abo ku ma railo Jihofa muda rʼowñ e̩do̩,"
PSA,147,12,Je̩nyu ñw Jihofa. O Je̩rusale̩m!
PSA,147,13,Todu i mʼukpahiu du ñw oli uro̩na alaku-we̩ me̩;
PSA,147,14,I aje̩ ñw ure̩do̩ ki dʼejefu alo̩me̩-we̩;
PSA,147,15,I akpʼo̩la kʼi ñwate̩ uche̩ wʼile̩;
PSA,147,16,I akʼisno wa dabe̩ne̩ kʼedudu ala;
PSA,147,17,I akʼaisi-wñ ro̩ rʼo̩do̩da dab o̩we̩ o̩je̩;
PSA,147,18,"I akpʼo̩la-wñ uche̩ dufu, oñ i je̩ ñw u muya chaka;"
PSA,147,19,"I adʼo̩la-wñ ñw Jeko̩b,"
PSA,147,20,I chʼabe̩le̩ kpai abo uche̩ichi du mama ta n;
PSA,148,1,Me̩ je̩nyu Jihofa!
PSA,148,2,"Amonuche̩-wñ chaka, me̩ ki je̩nyʼowñ,"
PSA,148,3,"Olu kpai ochu, ki je̩nyʼowñ,"
PSA,148,4,"Efojale e-efojale le̩ ki je̩nyʼowñ,"
PSA,148,5,Abo le̩ ki naje̩nyu ñw odu Jihofa!
PSA,148,6,I la fʼe̩re̩-ma lonyane̩ gbogbo alo ogbegbele̩;
PSA,148,7,"Ame̩ ame̩la lile ki jʼef ohimini kpai o̩lo̩ulu du ku me̩ jo̩ ile̩-i,"
PSA,148,8,"una kpʼokuto̩mo̩jo̩cha, sno kpai atula,"
PSA,148,9,"Uwo uwo lile kpai uwo kekele du,"
PSA,148,10,"Ame̩wñ egini kpai ame̩la abe̩re̩me̩le̩ du,"
PSA,148,11,"Amonu ile̩ kpai amone̩ ojoji du,"
PSA,148,12,"Tʼabokolobia tʼabigbe̩le̩ ki ma mʼe̩ne̩ke̩le̩ n,"
PSA,148,13,"Ama le̩ ki je̩nyu odu Jihofa,"
PSA,148,14,"I la mʼigba du kwane̩ tod abo-wñ me̩,"
PSA,149,1,Me̩ je̩nyu Jihofa!
PSA,149,2,"Israe̩l ki nayo̩ ef e̩ne̩ ki chʼo̩na-wñ le̩,"
PSA,149,3,"Ama ki je̩nyu odu-wñ ef ido ku ma ta,"
PSA,149,4,Todu abo Jihofa cherʼowñ e̩do̩;
PSA,149,5,Abo ku ma kpe̩do̩rʼu ki nagwoye ef ojima;
PSA,149,6,EdʼO̩jo̩ dago ki dʼef alu-ma
PSA,149,7,ku ma fʼache̩ o̩la-ma na ugbo abo uche̩ichi
PSA,149,8,ku ma nʼigbaligba ji amonu-ma
PSA,149,9,ku ma che ma teju alu kʼoj ajo̩-ma
PSA,150,1,Me̩ je̩nyu ñw Jihofa!
PSA,150,2,Je̩nyu ñw owñ tod e̩wñ ugbiti kʼi che;
PSA,150,3,Me̩ nʼomu o̩kakachi je̩nyu ñw owñ;
PSA,150,4,Me̩ nʼeicha kpai ido eta je̩nyu ñw owñ;
PSA,150,5,Me̩ nʼilo ki ako̩la goñ goñ le̩ je̩nyʼowñ;
PSA,150,6,E̩wñ du ki añmiñmi ki naje̩nyu ñw Jihofa!
PRO,1,1,"Ita, ita ki So̩lo̩mo̩n, o̩ma Defid, onu Israe̩l kpa de̩:"
PRO,1,2,"Kʼone̩ ki ma e̩wñ ibe kpai o̩la ki dukpe̩ ku ma kʼone̩,"
PRO,1,3,"kʼi ko̩che̩ e̩wñ ibe,"
PRO,1,4,"kʼi je̩ ñw e̩nemo̩ kʼi gbeju,"
PRO,1,5,"kʼanibe kʼi gbo̩, kʼi nyo̩gba ef e̩wñ eko̩che̩,"
PRO,1,6,"kʼi fʼoji ita kpai uwo̩li e̩wñ ma,"
PRO,1,7,Ebʼe̩gahi Jihofa chʼuchane̩ e̩wñ ema;
PRO,1,8,"O̩ma-mi, e̩ nagbʼo̩la kʼata-we̩ akʼuwe̩,"
PRO,1,9,"todu e-le̩ achʼuloko oji-we̩ ki chʼuto̩,"
PRO,1,10,"O̩ma-mi, iche̩wñ kʼame̩nadure ache ku ma gwʼuwe̩ o̩gwo̩,"
PRO,1,11,"Iche̩wñ ku ma kakini, Le bʼuwa, kʼa kpala jo̩ atene e̩bie̩ one̩,"
PRO,1,12,a ki ko ma mi udeju udeju dabe̩ne̩ kʼefo̩jegu
PRO,1,13,"a ali e̩wñ akoko du,"
PRO,1,14,"dʼo̩wo̩-we̩ wa tʼef uwñ kpai awa,"
PRO,1,15,"O̩ma-mi, e̩ ki lule̩ o̩na le̩ kpʼama n,"
PRO,1,16,"todu e̩re̩-ma ayarʼe̩wñ e̩bie̩ne̩,"
PRO,1,17,Todu iga ku ma fa eju e̩we̩ chʼibe̩te̩ ofo;
PRO,1,18,"abo-i la kpala jo̩ anede e̩bie̩ e-ma,"
PRO,1,19,Abe̩le̩ o̩na o̩na e̩ne̩ du kʼi ajakpa e̩wñ de̩;
PRO,1,20,Ibe dʼej o̩na akpogu taa;
PRO,1,21,i dʼugbo kʼamone̩ arojijo̩ tule adudo̩;
PRO,1,22,"Ame̩, ame̩nemo̩, gbogbo nyʼe̩gba oñ ame̩ afe̩do̩ emo̩-me̩ kade ta?"
PRO,1,23,"Eju kʼu nadarʼume̩-i, me̩ rida;"
PRO,1,24,"Todabu kʼu fʼudo̩ do̩ kʼame̩ la ko̩,"
PRO,1,25,me̩ muda kula ohi kʼu te̩ n
PRO,1,26,omi ñʼanyanyi o̩jo̩ uchobi e-me̩ ge̩;
PRO,1,27,"e̩gba kʼokpo-we̩ kwane̩ fuʼulu dabe̩ne̩ kʼomi ki adu, kʼuchobi-we̩ awa dabe̩ne̩ kʼofutu,"
PRO,1,28,"E̩gbale̩ taku ma akwado̩ mi, u muda adohi n;"
PRO,1,29,Todu abu ku ma chulaka e̩wñ ema
PRO,1,30,"ohi kʼu te̩ dʼuma e̩do̩ kilikili n,"
PRO,1,31,todule̩ ma aje̩ e̩ro o̩na e-ma onugo
PRO,1,32,"Todu edubigbo̩ kʼame̩nemo adubigbo̩ akpa ma,"
PRO,1,33,e̩ne̩ du ki muda anetirʼomu-mi anʼuke̩do̩no
PRO,2,1,"O̩ma-mi, iche̩wñ kʼuwe̩ mʼo̩la-mi gba"
PRO,2,2,kʼe̩ la hi eti-we̩ wane̩ ñw ibe
PRO,2,3,"ochochi, iche̩wñ kʼuwe̩ akwa tʼe̩wñ ema ubi"
PRO,2,4,iche̩wñ kʼe̩ la tene owñ alu ku ma tene ajifa
PRO,2,5,e̩gbale̩ tak uwe̩ ama e̩wñ kʼi chʼe̩gahi Jihofa ebu
PRO,2,6,Todu Jihofa adʼibe ñw one̩;
PRO,2,7,I akʼibe o̩lafia jo̩ ñw abo ku ma che e̩wñ tʼeju-wñ;
PRO,2,8,kʼowñ ki dide o̩na o̩na ajo̩ o̩kpakpa
PRO,2,9,E̩gbale̩ uwe̩ ama oji e̩wñ o̩kpakpa kpai ajo̩ o̩kpakpa eka
PRO,2,10,"Todu ibe agudu tef e̩do̩-we̩,"
PRO,2,11,ibe eñwa adide we̩;
PRO,2,12,"kʼi gba we̩ bʼo̩na e̩bie̩ne̩ te̩,"
PRO,2,13,owñ chʼabo ku ma hi o̩na o̩na o̩kpakpa tinyo̩
PRO,2,14,ku ma ayo̩ ñw e̩wñ e̩bie̩ne̩ eche
PRO,2,15,"o̩na o̩na-ma mudago̩,"
PRO,2,16,"Kʼi gbʼe̩ bʼo̩wo̩ onobule̩ o̩wo̩ ejaduña te̩,"
PRO,2,17,kʼi ahi o̩ko̩ odudu-wñ le̩ tinyo̩
PRO,2,18,"todu unyi-wñ chʼagwo̩ru nyʼef uku,"
PRO,2,19,"i nʼe̩ne̩ ki nyʼugbo-wñ kʼi adabi n,"
PRO,2,20,Todu kʼuwe̩ ki lule̩ o̩na ame̩ne̩nyo̩
PRO,2,21,"Todu abo ku ma che e̩wñ tʼeju-wñ adodo ane̩ le̩,"
PRO,2,22,"ma muda akʼame̩ne̩bibi da rinyo̩ bʼane̩ le̩ te̩,"
PRO,3,1,"O̩ma-mi, e̩ ki gbenyo̩ uko̩ o̩la-mi n,"
PRO,3,2,todu e-le̩ abutʼojolugbo-we̩
PRO,3,3,Umo̩la kpai ochochi ki kwo bʼuwe̩ te̩ n;
PRO,3,4,Abe̩le̩ tak uwe̩ ali ulieju kpai uwohi
PRO,3,5,"Mʼe̩do̩-we̩ kono Jihofa chaka,"
PRO,3,6,"E̩ ki fʼowñ ma o̩na du kʼe̩ le,"
PRO,3,7,Uwe̩ ki chʼanibe eju o̩la-we̩ n;
PRO,3,8,I aje̩ ñw ukodo-we̩ ki bie̩
PRO,3,9,E̩ nʼidu kʼe̩ ne̩ dojima ñw Jihofa
PRO,3,10,"abe̩le̩ tak aka aka-we̩ ako̩ kʼi abʼe̩ jo̩,"
PRO,3,11,"O̩ma-mi, o̩la ki Jihofa akʼuwe̩ le̩ e̩ ki do̩ rʼibe̩te̩ n"
PRO,3,12,"todu Jihofa adʼo̩la biu e̩ne̩ kʼi afe̩do̩-wñ,"
PRO,3,13,"E̩ne̩ ki fʼibe li gbede,"
PRO,3,14,todu ile e-le̩ eje̩ nyo̩ tʼile ajifa eje̩ le
PRO,3,15,"I chʼe̩wñ akoko tu rubi le,"
PRO,3,16,Ojolugbo dʼef o̩wo̩-wñ awo̩to̩;
PRO,3,17,"O̩na o̩na-wñ chʼo̩na ube̩do̩,"
PRO,3,18,Owñ le̩ chʼoli e-iñmi ñw abo ku ma gwo̩nyʼu;
PRO,3,19,Ibe oñ Jihofa ne̩ chʼunyane̩ ile̩-i;
PRO,3,20,"e̩wñ kʼi ma oñ unefu le̩ muko̩da ojoji jo̩,"
PRO,3,21,"O̩ma-mi, e̩ ki je̩ kʼi kwo bʼuwe̩ eju te̩ n;"
PRO,3,22,abe̩le̩ abʼe-le̩ achʼiñmi ñw onugo-we̩
PRO,3,23,Tak uwe̩ atʼo̩na-we̩ ale to̩ko̩o̩
PRO,3,24,"E̩gba kʼe̩ dachi, ailo abʼe̩ n;"
PRO,3,25,"E̩ ki railo e̩wñ okpo kʼi awa achigili n,"
PRO,3,26,"todu Jihofa achʼuke̩do̩no-we̩,"
PRO,3,27,"E̩ ki dʼo̩wo̩ mʼe̩nyo̩ ñw abo ki dukpe̩ ku ma ne̩,"
PRO,3,28,"E̩ ki ka ñw ekeji-we̩ kakini, Lo, kʼe̩ wa,"
PRO,3,29,E̩ ki ñw ibe e̩bie̩ne̩ nyʼekeji-we̩
PRO,3,30,"E̩ ki kʼuja bʼone̩ echichi ofo,"
PRO,3,31,Uwe̩ ki lie̩na e̩no̩lachi n
PRO,3,32,"todu e̩nujulu chʼe̩wñ ihie̩ne̩ ugbo Jihofa,"
PRO,3,33,"Ama ki Jihofa na dʼef unyi ame̩ne̩ bibi,"
PRO,3,34,"I ache̩de̩te̩ abo ku ma che̩de̩te̩ one̩ chuu,"
PRO,3,35,"Ojima chʼe̩wñ ogu kʼamanibe aje̩,"
PRO,4,1,"O amo̩ma e̩ne̩ke̩le̩, me̩ gbo̩ o̩la kʼata one̩ ako̩ me̩,"
PRO,4,2,todu uko̩-o̩la o̩me̩me̩le̩ nadu ñw me̩-i:
PRO,4,3,"Todu omi onugo chʼo̩ma ñw ata-mi ge̩,"
PRO,4,4,"oñ ata-mi ko̩ mi, oñ i ka ñw mi kakini,"
PRO,4,5,"fʼibe ne̩, fʼoji e̩wñ ema ne̩; e̩ ki gbenyo̩ n,"
PRO,4,6,"E̩ ki hiʼu tinyo̩ n, tak owñ adejutʼuwe̩;"
PRO,4,7,"Uchane̩ ibe che, fʼibe ne̩,"
PRO,4,8,"Hi owñ dago, tak owñ adʼuwe̩ nyo̩gba;"
PRO,4,9,I adʼuloko uto̩ dʼuwe̩ oji;
PRO,4,10,"O̩ma-mi, gbo̩ ke, kʼe̩ mʼo̩la kʼu naka gba,"
PRO,4,11,U te̩takʼuwe̩ lʼo̩na ibe;
PRO,4,12,E̩gba kʼe̩ lo e̩re̩-we̩ agwoma n;
PRO,4,13,"E̩ ki gwo̩nyu o̩la ku ma kʼone̩ gaga, e̩ ki tʼo̩ no̩ n;"
PRO,4,14,"E̩ ki gudu tʼikpa ame̩ne̩bibi n,"
PRO,4,15,Bʼane̩ te̩ ñw u; e̩ ki lale ugbo kʼi de̩ n;
PRO,4,16,"Todu ma lolu n, chai e̩gba ku ma fʼe̩bie̩ne̩ che ta;"
PRO,4,17,Todu uje̩wñ ku ma je̩ chʼe̩wñ bibi eche
PRO,4,18,"Ikpa e̩no̩kpakpa dabe̩ne̩ kʼo̩jo̩ ki añwa,"
PRO,4,19,O̩na ame̩ne̩bibi dabe̩ne̩ kʼe̩chubi;
PRO,4,20,"O̩ma-mi, netirʼo̩la-mi;"
PRO,4,21,I ki kwo bʼuwe̩ eju te̩ n;
PRO,4,22,"Todu iñmi i che ñw abo ku ma fʼu li,"
PRO,4,23,E̩do̩-we̩ ede ki tʼo̩gba e̩wñ du kʼe̩ de̩;
PRO,4,24,"Mʼo̩la e̩dalo̩ du kwo bʼalu-we̩ te̩,"
PRO,4,25,"Fʼeju gwanyi e̩wñ ki dʼo̩gba o̩gba,"
PRO,4,26,"Fʼibe tʼikpa ugbo kʼe̩re̩-we̩ ale,"
PRO,4,27,E̩ ki na tʼawo̩to̩ abe̩k awohi n;
PRO,5,1,"O̩ma-mi, nyʼibe-mi eti,"
PRO,5,2,"kʼuwe̩ ki fejute̩ ibe eñwa,"
PRO,5,3,"Todu iño̩ akito̩ kwʼuko onobule̩ ejaduña,"
PRO,5,4,"i muda lewa ukpoji-wñ i alikoko dabe̩ne̩ kʼo̩ge̩le̩,"
PRO,5,5,E̩te̩-wñ agwo̩ru nyʼef uku;
PRO,5,6,tode̩gba kʼibe-wñ atʼo̩na e-iñmi;
PRO,5,7,"Todule̩ amo̩ma e̩ne̩ke̩le̩, me̩ nanetirʼo̩la-mi,"
PRO,5,8,"Mʼo̩na-me̩ rida bʼo̩ te̩ tʼo̩najiji,"
PRO,5,9,tode̩gba kʼe̩ dʼojima-we̩ ñw abo omune̩
PRO,5,10,"tode̩gba kʼefu abo̩wo̩ ejaduña ako̩ ñw e̩wñ anana e-we̩,"
PRO,5,11,"kʼe̩ la kwoññ e̩gba ukpoji-we̩ otitala,"
PRO,5,12,"uwe̩ la kakini, U te̩tache ulaka e̩wñ ku ma ko̩ mi,"
PRO,5,13,U la gbʼomu abo ku ma ko̩ mi e̩wñ gbo̩ n
PRO,5,14,E̩wñ bie̩ne̩ du kʼomi ma dʼefu-wñ n
PRO,5,15,"E̩ nañmʼomi kwʼef obuga e-we̩ onugo,"
PRO,5,16,"I dukpe̩ kʼe̩bi omi-we̩ ki fiatuka rʼo̩do̩da,"
PRO,5,17,"I ki chʼutodu e-we̩ kate,"
PRO,5,18,"E̩bi omi-we̩ ki chʼe̩wñ kʼO̩jo̩ ade̩nyo̩ ñw u,"
PRO,5,19,dabe̩ne̩ kʼegbi kʼi nyo̩ ego kpai ole-wñ kʼi chʼuto̩ eju.
PRO,5,20,"Todu e̩wñ chʼe-we̩, o̩ma-mi, kʼe̩ laʼonobule̩ o̩wo̩ ejaduña ubi?"
PRO,5,21,"Todu o̩na du kʼone̩ ale tejugede eju Jihofa,"
PRO,5,22,"Agbo̩ni e̩ne̩bibi amu owñ onugo,"
PRO,5,23,"I aku todu uko̩ o̩la ki nyarʼu,"
PRO,6,1,"O̩ma-mi, iche̩wñ kʼe̩ gbo̩wo̩ ekeji-we̩,"
PRO,6,2,"mak o̩la alu-we̩ le̩ mud oku fʼe̩ mu me̩,"
PRO,6,3,"e̩wñ kʼe̩ che faifai o̩ma-mi kʼe̩ gbʼo̩la-we̩ tane̩ le̩ de̩,"
PRO,6,4,E̩ ki fʼolu chʼeju n
PRO,6,5,"e̩ ki gbʼo̩la-we̩ tane̩ alu kʼegbi agbʼo̩la-wñ tane̩ bʼo̩wo̩ ajo̩de̩ te̩,"
PRO,6,6,"Nyʼugbo ame̩wñ egini ki jʼane̩,uwe̩ e̩nejudo̩o̩;"
PRO,6,7,Ma la nʼe̩no̩hiala
PRO,6,8,"ma muda kʼuje̩wñ jo̩ ñw o̩la-ma o̩lo̩ji,"
PRO,6,9,"Gbogbo nyʼe̩gba oñ uwe̩ adachi kade, uwe̩ e̩nejudoo̩?"
PRO,6,10,"Olu ele̩ re, olu oji ele̩ pe̩,"
PRO,6,11,"abe̩le̩ ale-we̩ awa bʼe̩ ma dabe̩ne̩ kʼadinya,"
PRO,6,12,"E̩ne̩be̩te̩, e̩ne̩belial,"
PRO,6,13,"kʼi abʼone̩ eju, kʼi anʼe̩re̩-wñ ako̩la,"
PRO,6,14,"ayechi dʼef e̩do̩-wñ, i nʼibe e̩wñ e̩bie̩ne̩ añwa e̩gba du,"
PRO,6,15,todule̩ uchobi-wñ awa bʼo ma achi-gili;
PRO,6,16,"E̩wñ me̩fa do̩mo̩ ki chʼe̩wñ ulaka Jihofa,"
PRO,6,17,"oñ che eju ki ake kpai ukpalu ki arʼolemi,"
PRO,6,18,"e̩do̩ ki añwa e̩wñ ibe̩te̩ kʼi ache,"
PRO,6,19,"e̩nibenu olemi kʼolemi akpodudu dufu alu-wñ,"
PRO,6,20,"O̩ma-mi, fʼuko kʼata-we̩ te̩ de,"
PRO,6,21,Mʼu ko ji mʼe̩do̩-we̩ o̩ko̩ko̩lo̩;
PRO,6,22,Egba kʼe̩ tale i añʼe̩ ona;
PRO,6,23,Todu uko̩ ku ma te̩ le̩ chʼagege
PRO,6,24,"kʼi ade uwe̩ bʼonobule̩ e̩bie̩ne̩ te̩,"
PRO,6,25,"E̩ño̩ alifia-wñ ki dʼef e̩do̩-we̩ n,"
PRO,6,26,"todu ajo̩ko̩ agbʼone̩ e̩wñ je̩ kʼuje̩wñ-wñ abo̩ re,"
PRO,6,27,One̩ neke gbʼuna mʼe̩do̩ kʼukpo-wñ ma ajo̩ n?
PRO,6,28,Abe̩k one̩ neke lule̩ oji e̩ge̩ una
PRO,6,29,Abe̩le̩ e̩ne̩ ki anyʼejefu ugbo o̩ya ekeji-wñ de̩;
PRO,6,30,Amone̩ ache̩de̩te̩ ajoji kʼi ji tod ebi kʼi akpʼo̩ n;
PRO,6,31,ma muda fʼowñ li i adʼakoji e̩wñ le̩ wa onu mebie;
PRO,6,32,E̩ne̩ ki bʼoya e̩ne̩ omune̩ dachi nʼibe n;
PRO,6,33,"Agbe kpai achukata oñ i ane̩,"
PRO,6,34,"Todu ogu eja chʼe̩do̩fulu one̩,"
PRO,6,35,"E̩wñ akoji du awʼowñ eju n,"
PRO,7,1,"O̩ma-mi, fʼo̩la-mi de"
PRO,7,2,"fʼuko̩ kʼu te̩ ñw e̩ de kʼe̩ deju,"
PRO,7,3,"fʼu ji mʼomo̩wo̩-we̩,"
PRO,7,4,"E̩ naka ñw ibe kakini, Uwe̩ chʼọma-ye-mi onobule̩,"
PRO,7,5,"kʼama le̩ ki fʼuwe̩ de bʼonobule̩ o̩wo̩ ejaduña te̩,"
PRO,7,6,"Todu u nyʼope̩ unyi-mi gʼo̩do̩da,"
PRO,7,7,"oñ u li ef ame̩nemo̩,"
PRO,7,8,"i alale e̩j o̩na ame̩ru amuna unyi onobule̩ le̩,"
PRO,7,9,"e̩gba kʼo̩jo̩ adu bulubulu, e̩gba o̩la-ne̩,"
PRO,7,10,"E̩ la go, onobule̩ʼka de̩ kpai owñ,"
PRO,7,11,"Akekale̩ kpai agbo̩go̩ i che,"
PRO,7,12,"e̩gbaʼka i dʼej o̩na, e̩gbaʼka i dʼoju-kpologu,"
PRO,7,13,"Abe̩le̩ i fʼe̩ne̩ le̩ mu, oñ i dʼalu kʼo̩ alu,"
PRO,7,14,"Iche̩bo̩ e̩wñ ure̩do̩ jʼugbo mi,"
PRO,7,15,"todule̩ oñ u dufu wa ale dʼuwe̩-i,"
PRO,7,16,"U fʼukpo e̩kina ku ma hi reju Ijipti,"
PRO,7,17,"u fu mur kpai alos kpai sinimon,"
PRO,7,18,"Lewa, kʼa che kʼe̩fu-wa ki ko̩ ñw ufe̩do̩ gbogbo ñw o̩jo̩;"
PRO,7,19,Todu e̩ne̩ke̩le̩-mi dʼunyi n;
PRO,7,20,i mʼalita oko-wñ du le;
PRO,7,21,Uko̩la e̩rinyo̩ kʼonobule̩ ka ololo le̩ je̩ ñw u je̩;
PRO,7,22,"Achigili i kwotʼo̩ ubi,"
PRO,7,23,gbogbo tak o̩fa ki legu o̩do̩-wñ du;
PRO,7,24,"Todule̩ amo̩ma e̩ne̩ke̩le̩, me̩ nedrʼo̩la-mi fai ke,"
PRO,7,25,"E̩ ki je̩ ñw e̩do̩-we̩ ki hi tʼo̩na e-wñ n,"
PRO,7,26,todu abo kʼi che ma agbe tak i hi uma tinyo̩ chewewe;
PRO,7,27,"Unyi-wñ chʼo̩na o̩jegu,"
PRO,8,1,I chʼibe adudo̩-i n?
PRO,8,2,"Oj otete otete eti ona,"
PRO,8,3,"i dago alaku o̩wo̩ʼka o̩na ugbo ku ma gudu nyʼef ewo,"
PRO,8,4,"O ame̩, aboke̩le̩, nado me̩,"
PRO,8,5,"O ame̩, ame̩nemo̩, me̩ ki mʼoji e̩wñ ki chʼugbeju;"
PRO,8,6,"Me̩ gbo̩, o̩la e̩wñ ki woji oñ naka-i, uko-mi kʼu nachi o̩la e̩wñ okpoko adufu;"
PRO,8,7,todu alu-mi anʼochochi aka;
PRO,8,8,O̩la alu-mi du chʼo̩kpakpa;
PRO,8,9,O̩chaka-wñ tejugede ñw e̩ne̩ ki mʼoji e̩wñ
PRO,8,10,"Me̩ mʼo̩la-mi kʼu nakʼone̩ gba, i ki chʼajifa n,"
PRO,8,11,"todu ibe e̩nyo̩ tu rubi le,"
PRO,8,12,"Omi, ibe, bʼugbeju dodo,"
PRO,8,13,Ebʼe̩gahi Jihofa chʼulaka e̩wñ e̩bi-e̩ne̩ eche.
PRO,8,14,"O̩la elo kpai ibe ogbolo chʼe-mi,"
PRO,8,15,"Lʼugbo mi oñ amonu achʼuko̩lo̩-ma,"
PRO,8,16,"lʼugbo mi oñ amagboji che e̩wñ o̩da-ma,"
PRO,8,17,"Nafe̩do̩ abo ku ma fe̩do̩ mi,"
PRO,8,18,"E̩wñ anana kpai ojima jʼugbo mi,"
PRO,8,19,"E̩ro-mi nyo̩ tʼo̩jamalia le, ochochi, i tʼo̩jamalia kʼi de̩ hiolo le,"
PRO,8,20,"Nalule̩ o̩na ugbo kʼo̩kpakpa de̩,"
PRO,8,21,"todu kʼu je̩ ñw abo ku ma fe̩do̩ mi ku ma je̩ e̩wñ ogu ogbolo,"
PRO,8,22,"Jihofa ne̩ mi e̩gba uchane̩ o̩na-wñ,"
PRO,8,23,"Ma dʼumi dago kwʼigbelegbele,"
PRO,8,24,"E̩gba kʼunefu du ma do̩mo̩ ta n, ma fʼumi bi,"
PRO,8,25,"E̩gba kʼe̩re̩ uwo uwo ki gbo̩gba ma mʼane̩ ta n,"
PRO,8,26,"e̩gba kʼi ma che ane̩ ile̩, abe̩k oko oko,"
PRO,8,27,"E̩gba kʼi fʼefojale efojale ñwo̩che te̩, omi dʼane̩ o̩mo̩,"
PRO,8,28,"e̩gba kʼi che kʼojale ki ma te̩ ate̩-i,"
PRO,8,29,"e̩gba kʼi fʼo̩me̩ ohimini abadi hite̩,"
PRO,8,30,e̩gbale̩ uchʼo̩je̩bi uko̩lo̩ ugbo-wñ;
PRO,8,31,u do̩mo̩ agwoguyo̩ ef ile̩-wñ kʼi chʼugbo kʼone̩ adodo
PRO,8,32,"Todule̩, amo̩ma e̩ne̩ke̩le̩, me̩ nanetirʼumi fai ta:"
PRO,8,33,"Me̩ gbʼo̩la ku ma kʼone̩, ku me̩ nʼibe,"
PRO,8,34,E̩ne̩ ki agbʼo̩la-mi kʼi adago
PRO,8,35,Todu e̩ne̩ ki fʼumi li fʼiñmi li
PRO,8,36,ama e̩ne̩ ki muda dʼumi re mak e̩bie̩ne̩ i chʼo̩la-wñ onugo;
PRO,9,1,"Ibe fʼunyi-wñ ko̩ me̩,"
PRO,9,2,"I fʼame̩la-wñ kpa me̩, i fʼomi-wñ pe̩gwa,"
PRO,9,3,I fʼabigbe̩le̩-wñ kpe̩ nyʼadago otete otete
PRO,9,4,E̩ne̩ du kʼi chʼe̩nemo̩ kʼi namuna wʼemi!
PRO,9,5,"Lewa, kʼe̩ jʼuje̩wñ e-mi"
PRO,9,6,"Hi e̩wñ imo̩ tinyo̩ kʼe̩ deju,"
PRO,9,7,"E̩ne̩ kʼi ako̩ e̩ne̩ ki ake o̩la, anyo̩ i agba bʼo̩la-wñ ma,"
PRO,9,8,E̩ ki dʼo̩la bi e̩ne̩ ki ake̩ n tode̩gba kʼi achʼulaka-we̩;
PRO,9,9,E̩ ko̩ anibe tak i anʼibe tule;
PRO,9,10,"Ebʼe̩gahi Jihofa chʼuchane̩ ibe e̩ne̩,"
PRO,9,11,"Todu lʼugbo mi oñ olugbo-we̩ akpo̩kpe̩ tule,"
PRO,9,12,"Iche̩wñ kʼe̩ chʼanibe̩, mak o̩la-we̩ e̩ nʼibe ñw u;"
PRO,9,13,Onobule̩ ki ake̩do̩nʼo̩la-wñ chʼake-kale̩;
PRO,9,14,"I la gugu atugbo̩na unyi-wñ,"
PRO,9,15,"kʼi do̩ abo ilo̩na ku ma alale,"
PRO,9,16,"E̩ne̩ du kʼi chʼe̩nemo̩, kʼi namuna wʼemi!"
PRO,9,17,"Omi ku ma ji ñmo̩ arinyo̩,"
PRO,9,18,"E̩ne̩ le̩ la ma ka kʼabegu jʼo̩mo̩ le̩ n,"
PRO,10,1,Ita So̩lo̩mo̩n jo̩-i.
PRO,10,2,"E̩wñ akoko ku ma ne̩ lef ali bibi anʼile du n,"
PRO,10,3,"Jihofa aje̩ ñw ebi kpa onugo e̩no̩kpakpa gbogbo alo n,"
PRO,10,4,"E̩ne̩ ki nʼo̩wo̩ e̩no̩kpo̩ ache e̩wñ adʼe̩nukpa,"
PRO,10,5,"E̩ne̩ ki aya e̩wñ jo̩ iko-wñ mak o̩ma ki nʼibe i che,"
PRO,10,6,"E̩nyo O̩jo̩ jʼoji abo̩kpakpa,"
PRO,10,7,"Urewa abo̩kpakpa chʼe̩nyo̩ O̩jo̩ʼka,"
PRO,10,8,"E̩ne̩ kʼibe dʼe̩do̩-wñ agba uko̩ uko̩ ku ma te̩,"
PRO,10,9,"E̩ne̩ ki alule̩ tʼo̩kpakpa mak e̩re̩-wñ amane̩ kpaka,"
PRO,10,10,"E̩ne̩ ki abʼone̩ eju adʼe̩do̩dudu wa,"
PRO,10,11,"Alu e̩no̩kpakpa chʼe̩bi iñmi,"
PRO,10,12,"Ulaka anyʼuja,"
PRO,10,13,"Ma ali ibe ef uko e̩ne̩ ki ma e̩wñ,"
PRO,10,14,"Amanibe kʼe̩wñ ema ne jo̩,"
PRO,10,15,E̩wñ kʼanana ne̩ chʼewo-wñ ki nʼaku;
PRO,10,16,"E̩wñ kʼame̩no̩kpakpa ne̩ ache ale rʼo̩wo̩ iñmi,"
PRO,10,17,"E̩ne̩ kʼo̩la ku ma kʼowñ chʼewo eju dʼej o̩na iñmi me̩,"
PRO,10,18,"E̩ne̩ ki adʼulaka maja efu nʼuko olemi,"
PRO,10,19,"O̩la wewe wewe eka awe ene̩ ena bʼO̩jo̩ te̩ ef uwñ n,"
PRO,10,20,Ukpalu ame̩no̩kpakpa chʼajifa o̩me̩me̩le̩;
PRO,10,21,"Uko e̩no̩kpakpa akʼuje̩wñ ñw amone̩ wewe je̩,"
PRO,10,22,"E̩nyo Jihofa aje̩ ñw one̩ chʼanana,"
PRO,10,23,"Eche e̩wñtuñ chʼe̩wñ iya ñw ake̩-donʼo̩la-wñ,"
PRO,10,24,"E̩wñ ki abʼe̩ne̩bibi ailo awa bʼo ma chuu,"
PRO,10,25,"Ololo lale, e̩ne̩bibi ade̩ ge̩ n,"
PRO,10,26,"Alu kʼomi e̩ka de̩ ugbo enyi, kpai alu kʼodudu de̩ ugbo eju,"
PRO,10,27,"Ebʼe̩gahi Jihofa abʼojolugbo tʼo̩ ñw one̩,"
PRO,10,28,"Ukibeno ame̩no̩kpakpa chʼe̩do̩ e̩bo,"
PRO,10,29,"O̩na Jihofa chʼaku ki gbiti tod e̩ne̩do̩ ki mufu,"
PRO,10,30,"Ma achi e̩no̩kpakpa e̩re̩ ogbegbele̩ n,"
PRO,10,31,"Alu e̩no̩kpakpa apa ibe dufu,"
PRO,10,32,"Uko e̩no̩kpakpa chema e̩wñ ki nyo̩ O̩jo̩ eju,"
PRO,11,1,"E̩bo̩ uji chʼe̩wñ ihie̩ne̩ ñw Jihofa,"
PRO,11,2,Uba awa tak anyo̩ awa;
PRO,11,3,"E̩do̩ foo e-abo ku ma che e̩wñ tʼeju-wñ aña ma o̩na,"
PRO,11,4,"E̩wñ ene̩ nana nʼile o̩jo̩ uwe̩do̩ n,"
PRO,11,5,"O̩kpakpa ki dʼo̩la abo ku ma mufu aje̩ ñw o̩na-ma tejugede,"
PRO,11,6,"O̩kpakpa e-abo ku ma che e̩wñ tʼeju-wñ agba ma,"
PRO,11,7,"E̩ne̩bibi leku, e̩wñ uñeju-wñ lenyo̩,"
PRO,11,8,"Ma gbʼe̩no̩kpakpa bʼef o̩pe̩cha te̩,"
PRO,11,9,"E̩nayechi anʼalu-wñ kpʼekeji-wñ bie̩,"
PRO,11,10,"E̩gba ki ra ñw ame̩no̩kpakpa, abʼewo le̩ ayo̩;"
PRO,11,11,"E̩nyo̩ ku ma du ñw abo ku ma che e̩wñ tʼeju-wñ, adʼojima ewo kwane̩;"
PRO,11,12,"E̩ne̩ ki dʼekeji-wñ rʼo̩che̩ke̩ne̩ nʼibe n,"
PRO,11,13,"E̩ne̩ ki atale aro̩lo̩ atʼofe e̩wñ ki maja,"
PRO,11,14,"Ugbo kʼeñʼone̩ o̩na ibe ibe ma de̩ n, amone̩ awane̩;"
PRO,11,15,"E̩ne̩ ki agbo̩wo̩ e̩ne̩ o̩wo̩ e̩jaduña agu o̩la-wñ che̩ bie̩ne̩ bie̩ne̩,"
PRO,11,16,"O̩nobule̩ ki ali one̩ eju anʼojima,"
PRO,11,17,"E̩ne̩ ki amo̩la achʼe̩nyo̩ ñw onugo o̩la-wñ,"
PRO,11,18,"E̩ne̩bibi agba uro̩me̩ ayechi,"
PRO,11,19,"Alu kʼo̩kpakpa ale rʼo̩wo̩ iñmi,"
PRO,11,20,"Abo̩ kʼe̩do̩-ma chʼe̩do̩ agbo̩go̩ chʼe̩wñ ihie̩ne̩ ñw Jihofa,"
PRO,11,21,"Dagba ame̩ne̩bie̩ne̩ fʼo̩wo̩ ta tʼomune̩ o̩wo̩ i nʼugbo ku ma awe ebʼudu ñw ma n,"
PRO,11,22,Alu kʼelika o̩jamalia de̩ ef iñmo̩ oko
PRO,11,23,E̩wñ kʼame̩no̩kpakpa añeju-wñ chʼe̩nyo̩ kate;
PRO,11,24,I nʼe̩ne̩ ki afiatuka kʼi anʼawo ñw u tule;
PRO,11,25,"Onugo e̩ne̩ ki akadua ñw one̩ ayoyo,"
PRO,11,26,"E̩ne̩ ki ado̩wo̩mo̩ e̩wñ e̩yo̩, amone̩ anama ñw u,"
PRO,11,27,"E̩ne̩ ki nʼe̩do̩chacha atene e̩wñ e̩nyo̩, i atene ku ma liʼi eju de̩,"
PRO,11,28,"E̩ne̩ ki ake̩do̩nʼe̩wñ anana kʼi ne̩ awane̩,"
PRO,11,29,"E̩ne̩ ki ma aje̩ ñw abo-wñ ñmi n, e̩wñ ogu-wñ kʼi aje̩ chʼafu ki aju;"
PRO,11,30,"E̩ro e̩no̩kpakpa chʼoli e-iñmi,"
PRO,11,31,"Go, ma adʼakoji ñw e̩no̩kpakpa ane̩-ile̩-i,"
PRO,12,1,"E̩ne̩ ki chemʼe̩do̩ ku ma kʼo̩ o̩la, mak e̩wñ ema chemʼe̩ e̩do̩ de̩,"
PRO,12,2,"Jihofa ali e̩ne̩nyo̩ eju,"
PRO,12,3,"E̩wñ bibi eche afʼone̩ e̩re̩ lonyane̩ n,"
PRO,12,4,"Onobule̩ o̩me̩me̩le̩ chʼike̩be̩ o̩ko̩-wñ,"
PRO,12,5,Ibe kʼame̩no̩kpakpa akpe̩ tʼalu kʼoji ajo̩ o̩kpakpa aka;
PRO,12,6,"O̩la kʼame̩ne̩bibi aka chʼala ekpa anede e̩bie̩,"
PRO,12,7,"Ma gu ame̩ne̩bibi lo̩, ma ñʼado̩mo ge̩ n,"
PRO,12,8,"Ma aje̩nyu ñw one̩ teju alu kʼibe-wñ de̩,"
PRO,12,9,"E̩ne̩ ku ma do̩rʼo̩che̩ke̩ne̩, kʼi muda chenʼadu"
PRO,12,10,"Oji ame̩la abe̩re̩me̩le̩ e-e̩no̩kpakpa chewʼo̩ eju,"
PRO,12,11,"E̩ne̩ ki adejutʼuche̩-wñ chʼakpata-kpa uje̩wñ,"
PRO,12,12,"E̩ne̩bibi atene iga ame̩ne̩bie̩ne̩,"
PRO,12,13,"Ena kʼuko one̩ ana bʼo̩na te̩ chʼoku ki bie̩ne̩,"
PRO,12,14,"Efu one̩ ako̩ ñw e̩nyo̩ lʼugbo e̩ro alu-wñ,"
PRO,12,15,"O̩na e̩nidada chʼo̩kpoko eju o̩la-wñ,"
PRO,12,16,"Ubieju e̩nidada tejugede e̩re̩re̩ le̩,"
PRO,12,17,"E̩ne̩ kʼochochi akpodudu kwef alu-wñ mak o̩kpakpa i adu ñʼone̩ le̩,"
PRO,12,18,"I nʼe̩ne̩ ki atʼo̩fa alu ki dabe̩ne̩ kʼo̩kwo̩chageli ki agwunyʼone̩,"
PRO,12,19,"Uko ki aka ochochi alonyane̩ ogbegbele̩,"
PRO,12,20,"Egba one̩ ibe dʼef e̩do̩ abo ku ma ñw ibe e̩wñ e̩bie̩ne̩ ku ma che,"
PRO,12,21,"I nʼe̩wñ ibe̩te̩ du ki agbajiko e̩no̩kpakpa n,"
PRO,12,22,"Uko̩ ki arʼolemi chʼe̩wñ ihie̩ne̩ ñw Jihofa,"
PRO,12,23,"E̩ne̩ ki gbeju adʼe̩wñ kʼi ma maja,"
PRO,12,24,"Owo̩ e̩ne̩ ki nʼe̩do̩chacha anʼo̩da e̩wñ,"
PRO,12,25,"Ejiji eda akʼone̩ mane̩,"
PRO,12,26,"E̩no̩kpakpa aña ekeji-wñ o̩na,"
PRO,12,27,"Acho̩kpo̩ aro̩ e̩la kʼi kpa o̩de̩ n,"
PRO,12,28,"Ej o̩na o̩kpakpa oñ iñmi de̩,"
PRO,13,1,"O̩ma ki nʼibe agba o̩la kʼata-wñ akʼowñ,"
PRO,13,2,"One̩ aje̩ e̩nyo̩ kwef e̩ro alu-wñ,"
PRO,13,3,"E̩ne̩ ki ade̩ alu-wñ, mak oji o̩la-wñ i ade le̩;"
PRO,13,4,"Onugo e̩nejudo̩o̩ neku e̩wñ, i la nʼe̩wñ du n,"
PRO,13,5,"Olemi ero̩ chʼe̩wñ ulaka e̩no̩kpakpa,"
PRO,13,6,"O̩kpakpa ade e̩ne̩ kʼo̩na-wñ de̩ kpo̩o̩lo,"
PRO,13,7,I chenʼe̩ne̩ ki amʼeju anana ki ma la ne̩ e̩wñ du n;
PRO,13,8,"E̩wñ kʼone̩ adu la oji o̩la-wñ tane̩ chʼe̩wñ anana-wñ,"
PRO,13,9,"Ugane̩ e̩no̩kpakpa ayo̩,"
PRO,13,10,"Uba anʼiñwa kate wa,"
PRO,13,11,"E̩wñ anana ku ma je̩ alafa ofo ada-bu,"
PRO,13,12,"E̩wñ ukibeno kʼe̩wa-wñ achi ño̩ chi akpʼe̩do̩ bie̩,"
PRO,13,13,"E̩ne̩ ki ache̩de̩te̩ o̩la-i, o̩la-i agwo̩nyʼowñ,"
PRO,13,14,"Uko̩o̩la anibe chʼe̩bi omi iñmi,"
PRO,13,15,"Emoji e̩wñ nyo̩nyo̩ je̩ ñw ma li one̩ eju,"
PRO,13,16,"E̩nugbeju du anʼe̩wñ kʼi ma chuko̩lo̩,"
PRO,13,17,"Onuche̩ bibi añwa tef e̩bie̩ne̩,"
PRO,13,18,"Ale kpai anyo̩ ade̩ ñw e̩ne̩ ki ma je̩ ñw ma kʼo̩ o̩la n,"
PRO,13,19,"One̩ fʼe̩wñ ki neku chekpa, i arinyo̩ ñw onugo-wñ;"
PRO,13,20,"E̩ne̩ ki abʼanibe kpe̩re̩ anʼibe,"
PRO,13,21,"E̩bie̩ne̩ arano ame̩nadure,"
PRO,13,22,"E̩wñ ogu e̩ne̩nyo̩ abo̩ gbogbo nyʼugbo amaaju-wñ,"
PRO,13,23,"Uje̩wñ nana dʼef uche̩ kʼe̩nukpa alo,"
PRO,13,24,"E̩ne̩ ki do̩wo̩mʼitali-wñ mak ulaka o̩ma-wñ i ache le̩,"
PRO,13,25,"E̩no̩kpakpa aje̩ e̩wñ kʼe̩do̩-wñ abo̩,"
PRO,14,1,"Onobule̩ anibe du akʼunyi ñw o̩la-wñ,"
PRO,14,2,"E̩ne̩ ki tale ef o̩kpakpa-wñ maku Jihofa i bʼe̩gahi ñw u,"
PRO,14,3,"O̩kpa uba dʼef alu e̩nidada,"
PRO,14,4,"Ugbo kʼame̩wño̩re̩ ma de̩ n, unyi-ma chefe̩;"
PRO,14,5,"E̩nibenu ki achubi one̩ arʼolemi n,"
PRO,14,6,"Akone̩ru atene ibe, i la liʼu n,"
PRO,14,7,"Kwo bʼeju ake̩do̩nʼo̩la-wñ te̩,"
PRO,14,8,"Ibe e̩nugbeju owñ chʼema oji o̩na-wñ kʼi ale,"
PRO,14,9,"Abi kʼame̩nidada je̩ chʼe̩wñ ibe̩te̩ eju-ma,"
PRO,14,10,"E̩do̩ one̩ chema alu kʼe̩wñ awʼo̩ kade,"
PRO,14,11,"Ma agu unyi ame̩ne̩bibi lo̩,"
PRO,14,12,"I chenʼo̩na ki teju-wñ eju one̩,"
PRO,14,13,"Dagba one̩ chaka anʼanyi anyi, i awe enʼe̩do̩ e̩kpabie̩ n,"
PRO,14,14,"E̩ne̩ ki alʼubi ubi ef e̩do̩-wñ, o̩na kʼi ale akʼowñ efu,"
PRO,14,15,"E̩nemo adʼo̩la du rʼochochi,"
PRO,14,16,"Anibe arailo, oñ i akwo bʼe̩wñ e̩bie̩ne̩ te̩,"
PRO,14,17,"E̩ne̩ ki hika we̩do̩ ache e̩wñ idada,"
PRO,14,18,"Ame̩nemo̩ aje̩ idada e̩wñ ogu,"
PRO,14,19,"Ame̩ne̩bie̩ne̩ ate̩kpe̩ ñw ame̩ne̩nyo̩,"
PRO,14,20,"Dagba i chʼekeji-wñ onugo, e̩nukpa chʼe̩nulaka-wñ,"
PRO,14,21,E̩ne̩ ki ache̩de̩te̩ ekeji-wñ mak adure i ata le̩;
PRO,14,22,I chela oñ abo ku ma ñw ibe e̩bie̩ne̩ ala-i n?
PRO,14,23,"Akanya uko̩lo̩ du chenʼile,"
PRO,14,24,"E̩wñ anana e-amanibe chʼike̩be̩-ma,"
PRO,14,25,"E̩nibenu ochochi agba onugo amone̩ tane̩,"
PRO,14,26,"Ef ebʼe̩gahi Jihofa oñ uke̩do̩no ogbolo de̩,"
PRO,14,27,"Ebʼe̩gahi Jihofa chʼe̩bi omi iñmi,"
PRO,14,28,"Uwewe amone̩ chʼojima onu,"
PRO,14,29,"E̩ne̩ ki ma hika we̩do̩ n chʼemoji e̩wñ nana,"
PRO,14,30,"E̩do̩ ki dachi chʼiñmi o̩re̩la,"
PRO,14,31,E̩ne̩ ki adʼame̩nubie̩ mane̩ mak Acho̩na-wñ i abʼo̩ ina le̩;
PRO,14,32,"Ma ne e̩ne̩bibi tinyo̩ ef e̩wñ e̩bie̩ne̩-wñ,"
PRO,14,33,"Ibe dachi ef e̩do̩ e̩ne̩ ki amʼoji e̩wñ,"
PRO,14,34,"E̩wñ o̩kpakpa eche adʼabo uche̩ichi ki che oji dufu,"
PRO,14,35,"Onu ali adu ki ache e̩wñ ibe ibe eju,"
PRO,15,1,"Ohi edu yo̩o̩ arʼe̩do̩fulu da bʼone̩ te̩,"
PRO,15,2,"Ukpalu anibe adʼe̩wñ ema ka tʼo̩kpakpa,"
PRO,15,3,"Eju Jihofa dʼugbo du,"
PRO,15,4,"Ukpalu ki añwʼo̩la che chʼoli iñmi,"
PRO,15,5,"E̩nidada ache̩de̩te̩ o̩la kʼata-wñ akʼowñ,"
PRO,15,6,"E̩wñ akoko nana jʼef unyi e̩no̩kpakpa,"
PRO,15,7,Uko̩ amanibe afʼe̩wñ ema fiatuka;
PRO,15,8,"E̩wñ kʼame̩ne̩bibi kpa ñw Jihofa chʼe̩wñ ihie̩ne̩ ñw u,"
PRO,15,9,"O̩na ame̩ne̩bibi chʼe̩wñ ihie̩ne̩ ñw Jihofa,"
PRO,15,10,I chenʼo̩la ki bie̩ne̩ ku ma ko̩ e̩ne̩ ki adʼo̩na tinyo̩;
PRO,15,11,"O̩jegu kpai o̩lo̩ulu tʼopee eju Jihofa,"
PRO,15,12,E̩ne̩ ki ake atene ku ma dʼo̩la bi u n;
PRO,15,13,"E̩do̩ e̩bo̩ anʼeju anyi wa,"
PRO,15,14,"E̩do̩ e̩ne̩ ki mʼoji e̩wñ atene e̩wñ ema,"
PRO,15,15,"O̩jo̩ du ki ñwa chʼe̩bie̩ne̩ ñw e̩no̩bata,"
PRO,15,16,"E̩wñ ene̩ re manyʼe̩gahi Jihofa, chenyo̩"
PRO,15,17,Ukpe̩ e̩wñ ayagaʼka e̩je̩ ugbo kʼufe̩do̩ de̩
PRO,15,18,"E̩ne̩ e̩do̩fulu anyʼo̩la wa,"
PRO,15,19,"O̩na e̩nejudo̩o̩ dab o̩gba ikeke,"
PRO,15,20,"O̩ma ki nʼibe aje̩ ñw e̩do̩ ata-wñ abo̩,"
PRO,15,21,"Idada chʼuyo̩ ugbo e̩ne̩ ki ma nʼibe efu n,"
PRO,15,22,"Ugbo ki ma nʼojuju enyi n, ibe e̩wñ kʼone̩ ñwa anoji n,"
PRO,15,23,"One̩ anʼuyo̩ lef ohi kʼalu-wñ du,"
PRO,15,24,"O̩na anibe chʼate̩gu tef iñmi,"
PRO,15,25,"Jihofa awu unyi e̩ne̩ uba tinyo̩ tilitili,"
PRO,15,26,"Ibe e̩bie̩ne̩ eñwa chʼe̩wñ ihie̩ne̩ ñw Jihofa,"
PRO,15,27,"E̩ne̩ ki ajakpa e̩wñ aje̩ ñw unyi-wñ onugo ñmi n,"
PRO,15,28,"E̩do̩ e̩no̩kpakpa akpibe tak i adohi,"
PRO,15,29,"Jihofa chejiji rʼame̩ne̩bibi,"
PRO,15,30,"Eju ki ne̩ aje̩ ñw e̩do̩ bo̩,"
PRO,15,31,Eti ki ne̩rʼo̩la kʼiñmi ako̩
PRO,15,32,"E̩ne̩ ki ko̩ eje̩ ñw ma kʼo̩ o̩la mak e̩de̩te̩ onugo o̩la-wñ i ache le̩,"
PRO,15,33,"Ebʼe̩gahi Jihofa chʼo̩la kʼibe akʼone̩, chi o̩la wane̩ la dʼo̩gba ñw ojima."
PRO,16,1,"E̩wñ kʼe̩do̩ ñwa ki che chʼe̩wñ one̩,"
PRO,16,2,O̩na du kʼone̩ ale chʼefe̩ eju-wñ onugo.
PRO,16,3,"Fʼuko̩lo̩-we̩ lino Jihofa,"
PRO,16,4,"Jihofa fʼe̩wñ du che tod ukpe̩ e-wñ,"
PRO,16,5,E̩ne̩ du kʼuba dʼef e̩do̩-wñ chʼe̩wñ ihie̩ne̩ ñw Jihofa;
PRO,16,6,"Lʼugbo ejumomi kpai ochochi tak e̩wñ abʼudu ma,"
PRO,16,7,"E̩gba kʼona one̩ nyo̩ Jihofa eju,"
PRO,16,8,E̩wñ re manyʼo̩kpakpa
PRO,16,9,"E̩do̩ one̩ añwa o̩na kʼi ale,"
PRO,16,10,O̩la ki kwef uko onu dab ifa ebo̩;
PRO,16,11,E̩ñwa kpai e̩bo̩ o̩kpakpa Jihofa ne̩;
PRO,16,12,"Amonu chane̩ eche e̩wñ bibi e̩wñ ihie̩ne̩ i che,"
PRO,16,13,"Uko o̩kpakpa chʼube̩do̩ amonu,"
PRO,16,14,"E̩dofulu onu dabe̩ne̩ kʼonuche̩ uku, anibe muda anyʼe̩ e̩do̩."
PRO,16,15,"Eju onu kwote̩ foo mak iñmi le-wane̩,"
PRO,16,16,Onu monu ibe e̩ne̩ nyo̩ tʼo̩jamalia ene̩ le ta?
PRO,16,17,Ikpadala abo ku ma che e̩wñ tʼeju-wñ owñ chʼekwo bʼe̩bie̩ne̩ te̩;
PRO,16,18,"Uba dʼo̩gba ñw ekpabie̩,"
PRO,16,19,Ehi o̩la wane̩ manyʼame̩no̩bata chenyo̩
PRO,16,20,"E̩ne̩ ki anyi o̩la le̩ eti ali enyo̩,"
PRO,16,21,"Ma ado̩ abo ku ma nʼibe efu ko̩ ame̩nugbeju,"
PRO,16,22,"O̩ji e̩wñ ema chʼe̩bi omi iñmi ñw e̩ne̩ ki ne̩,"
PRO,16,23,"E̩do̩ anibe ako̩ alu-wñ o̩la,"
PRO,16,24,"O̩la ube̩do̩ dabe̩ne̩ kʼapachi iño̩,"
PRO,16,25,"I chenʼo̩na ki tʼeju-wñ eju one̩,"
PRO,16,26,Ebi e̩ne̩ ki achʼakanya uko̩lo̩ abʼo̩ chʼakanya;
PRO,16,27,"E̩ne̩ ebili agwa e̩wñ e̩bie̩ne̩ dufu,"
PRO,16,28,"E̩nayechi akʼuja fiatuka,"
PRO,16,29,E̩nakpulu agwʼekeji-wñ o̩gwo̩
PRO,16,30,"E̩ne̩ kiafʼeju-wñjugbe̩ ache kiañwʼibe e̩wñ ayechi,"
PRO,16,31,Iloji efufu chʼike̩be̩ ojima;
PRO,16,32,"E̩ne̩ ki ma hika we̩do̩ n nyo̩ tʼagbiti le,"
PRO,16,33,"One̩ arʼanya,"
PRO,17,1,Eguguane̩ to̩ko̩o̩ ajʼo̩je̩ eicha chenyo̩ tʼokoubi ugbo kʼuja jo̩ le.
PRO,17,2,"Adu ki ache e̩wñ ibe ibe anʼo̩da o̩ma ki ache e̩wñ anyo̩,"
PRO,17,3,"Ucha ku ma yʼajifa ef uwñ do̩mo̩, aido la do̩mo̩ tod o̩jamalia,"
PRO,17,4,E̩ne̩ ki ache e̩wñ bie̩ne̩ anetirʼuko ibe̩te̩;
PRO,17,5,"E̩ne̩ ki adoke̩ anyi ru ame̩nukpa oji, mak Acho̩na-wñ i abʼo̩ ina le̩;"
PRO,17,6,"Amo̩ma e-amo̩ma chʼike̩be̩ abogijo,"
PRO,17,7,O̩la o̩gbemede eka chʼeju e̩nidada n;
PRO,17,8,O̩ko̩ ugwa dabe̩ne̩ kʼokuta akoko eju e̩ne̩ ki ne̩;
PRO,17,9,"E̩ne̩ ki akʼe̩wñ bʼe̩na kʼone̩ na ma mak ufe̩do̩ i atene le̩,"
PRO,17,10,Eju ku ma adarʼe̩ne̩ ki mʼoji e̩wñ awʼo̩
PRO,17,11,"E̩ne̩ ki ma agbʼe̩nyo̩ n atene e̩wñ e̩bie̩ne̩ kate,"
PRO,17,12,Ede kpai ibe̩a ku ma mʼo̩ma-wñ ko
PRO,17,13,"E̩ne̩ du ki adʼe̩bie̩ne̩ rʼo̩me̩ e̩nyo̩,"
PRO,17,14,Abakwane̩ uja dabe̩ne̩ kʼomi ku ma bi o̩na-wñ re re;
PRO,17,15,E̩ne̩ ki adale ñw e̩ne̩bibi kpai e̩ne̩ ki akpʼe̩ne̩ o̩kpakpa abi ejeji ma chʼe̩wñ ihie̩ne̩ ñw Jihofa okujo̩.
PRO,17,16,E̩wñ chi kʼo̩ko̩ adʼef o̩wo̩ ake̩do̩nʼo̩la-wñ kʼi adʼu la ibe ta?
PRO,17,17,"Ufe̩do̩ onuku chʼiko tʼiko du,"
PRO,17,18,"E̩ne̩ ki manʼibeefu n adʼo̩wo̩tʼo̩wo̩,"
PRO,17,19,E̩ne̩ ki afe̩do̩ uja mak ena bʼO̩jo̩ te̩ i afe̩do̩ le̩;
PRO,17,20,"E̩ne̩ e̩do̩ agbo̩go ali e̩nyo̩ n,"
PRO,17,21,"E̩ne̩ ki fʼake̩do̩nʼo̩la-wñ bi, i achʼe̩do̩dudu ñw u;"
PRO,17,22,"E̩do̩ e̩bo̩ chʼogu ki ale̩,"
PRO,17,23,E̩ne̩bibi agbʼo̩ko̩ ugwa kwʼef agbe̩-do̩ one̩
PRO,17,24,"Ibe dʼo̩gba eju e̩ne̩ ki mʼoji e̩wñ,"
PRO,17,25,O̩ma ki ake̩do̩nʼo̩la-wñ chʼe̩do̩dudu ñw ata-wñ
PRO,17,26,Ebʼo̩ko̩ ñw e̩no̩kpakpa la anyo̩ n;
PRO,17,27,"E̩ne̩ ki mʼoji e̩wñ ako̩la jiji n,"
PRO,17,28,"I chaka chʼe̩nidada kʼi chechi gu, ma aka kʼanibe de̩;"
PRO,18,1,E̩ne̩ ki fʼo̩la-wñ date̩ ojoji mak e̩wñ ki dʼowñ onugo e̩do̩ i atene
PRO,18,2,"Ake̩do̩nʼo̩la-wñ ayo̩ ñw oji e̩wñ ema re n,"
PRO,18,3,"E̩ne̩bibi lewa, mak eke ño̩ lewa ge̩;"
PRO,18,4,O̩la alu one̩ chʼomi ki nʼefu;
PRO,18,5,"Ediba ñw e̩ne̩bibi,"
PRO,18,6,"Uko ake̩do̩nʼo̩la-wñ anʼaida wa,"
PRO,18,7,"Alu ake̩do̩nʼo̩la-wñ chʼe̩kpabie̩-wñ,"
PRO,18,8,O̩la aro̩lo̩ dab o̩we̩ o̩je̩ ki arinyo̩;
PRO,18,9,E̩ne̩ ki chʼe̩nawule̩ ef uko̩lo̩ chʼọmaye e̩ne̩ ki akpa e̩wñ bie̩.
PRO,18,10,Odu Jihofa chʼo̩do̩go̩ ki gbiti;
PRO,18,11,"E̩wñ kʼanana ne̩ chʼewo ki nʼaku ñw u,"
PRO,18,12,"Eke dʼe̩do̩ one̩ tak e̩kpabie̩ awa,"
PRO,18,13,"E̩ne̩ ki dohi o̩gba tak i gbʼo̩la,"
PRO,18,14,E̩do̩ kʼone̩ ne̩ agwo̩nyʼowñ ef o̩ga-wñ;
PRO,18,15,"E̩do̩ e̩ne̩ ki gbeju amʼe̩wñ,"
PRO,18,16,Ele kʼone̩ che afʼuña ñw u
PRO,18,17,"E̩ne̩ ki akʼomu-wñ o̩gba dabe̩ne̩ kʼi jale,"
PRO,18,18,Anya ero̩ aje̩ ñw iñwa da
PRO,18,19,"Efa o̩maye kʼe̩ jʼada-wñ mʼo̩la tʼewo ki gbiti edu le,"
PRO,18,20,Efu one̩ ako̩ ñw e̩ro alu-wñ;
PRO,18,21,"Uku kpai iñmi dʼef o̩da ukpalu,"
PRO,18,22,"E̩ne̩ ki fʼo̩ya li fʼe̩wñ o̩me̩me̩le̩ li,"
PRO,18,23,"Ologu eche chʼe-ame̩nukpa,"
PRO,18,24,"E̩ne̩ ki nʼamonuku wewe, mak e̩kpabie̩ o̩la-wñ i atene le̩,"
PRO,19,1,Enukpa ki alule̩ ef e̩do̩-foo-wñ nyo̩ tʼe̩ne̩ kʼo̩la uko-wñ chʼe̩dalo̩ kʼi ño̩ chʼake̩do̩nʼo̩la-wñ le.
PRO,19,2,"Omune̩ de̩ ge̩, kʼonugo one̩ ki we ema e̩wñ i nyo̩ n,"
PRO,19,3,"E̩wñ idada one̩ agwʼona-wñ ji,"
PRO,19,4,"E̩wñ ene̩ nana aje̩ ñw amonuku wewe,"
PRO,19,5,"Ma awe ebʼudu ñw e̩nibenu o̩lemi n,"
PRO,19,6,"Abo ku ma bi e̩numo̩la ki li ma eju awewe,"
PRO,19,7,Amo̩maye e̩nukpa chaka achʼulaka-wñ;
PRO,19,8,E̩ne̩ ki atene ibe afe̩do̩ onugo o̩la-wñ;
PRO,19,9,"Ma awe ebʼudu ñw e̩nibenu o̩lemi n,"
PRO,19,10,"Eli ura cheju ake̩do̩nʼo̩la-wñ n,"
PRO,19,11,"Ibe kʼone̩ ne̩ aje̩ ñw u che̩du ewe̩do̩,"
PRO,19,12,"Uwe̩do̩ onu acho̩ko̩ dabe̩ne̩ kʼukwa idu,"
PRO,19,13,"O̩ma ki ake̩do̩nʼo̩la-wñ chʼuchobi ñw ata-wñ,"
PRO,19,14,"Unyi kpai e̩wñ anana chʼe̩wñ ogu kʼone̩ aje̩ ugbo ata-wñ,"
PRO,19,15,"Ejudo̩o̩ akpʼone̩ olu,"
PRO,19,16,"E̩ne̩ ki ade uko̩ ku ma te̩ le̩, mak onugo o̩la-wñ i ade le̩;"
PRO,19,17,"E̩ne̩ ki ali ame̩nubie̩ ejumomi, mak e̩wñ i ame̩ ñw Jihofa le̩,"
PRO,19,18,Kʼo̩ma-we̩ o̩la ejugbogbo abu ki dʼugbo kʼe̩ kibeno ka kʼi arida;
PRO,19,19,E̩ne̩ e̩do̩fulu tabale agba udu-wñ;
PRO,19,20,"Ne̩tirʼo̩la ku ma lo kʼe̩ la gba o̩la ku ma kʼuwe̩,"
PRO,19,21,"Ibe ojoji ojoji e̩ñwa wewe je̩f e̩do̩ one̩,"
PRO,19,22,"E̩wñ ki je̩ ñw ma ñeju one̩ chʼufe̩de̩nyo̩-wñ,"
PRO,19,23,Ebʼe̩gahi Jihofa chʼiñmi;
PRO,19,24,"E̩nejudo̩o̩ adʼo̩wo̩ tunyʼugba,"
PRO,19,25,E̩ kpa e̩ne̩ ki ake igbe oñ e̩nemo̩ ako̩che̩ ugbeju;
PRO,19,26,E̩ne̩ ki achʼata-wñ afuma ki la fʼiye-wñ ne̩
PRO,19,27,"O̩ma-mi, we o̩la ku ma kʼone̩ egbo̩ tak e̩ na bʼo̩la e̩wñ ema te̩."
PRO,19,28,"E̩nibenu e̩bili akeru ajo̩ o̩kpakpa eka,"
PRO,19,29,"Ma fʼajo̩ ñwate̩ todu abo ku ma ake,"
PRO,20,1,"O̩te̩ achiwebe̩te̩ma chʼakone̩ru, o̩te̩ una chʼe̩wñ ekuku;"
PRO,20,2,Okpo onu echi dab ukwa idu;
PRO,20,3,Ewe uja eja chʼojima one̩;
PRO,20,4,"E̩nejudo̩o̩ aluche̩ n, tod afu ki akpa;"
PRO,20,5,"Ibe elo ef e̩do̩ one̩ dabe̩ne̩ kʼomi ki nefu,"
PRO,20,6,"Ojile amone̩, e̩ne̩ne̩ne̩ne̩ adʼufe̩de̩-nyo̩-wñ kpogo,"
PRO,20,7,E̩no̩kpakpa ki alule̩ ef e̩do̩ foo-wñ—
PRO,20,8,Onu ki gugu oj ede ugbo kʼi akajo̩
PRO,20,9,"E̩ne̩ neke ka kakini, U fʼe̩do̩-mi ñwo̩che hiolo;"
PRO,20,10,E̩ñwa e̩bo̩ kpai e̩ñwa agbamgbam kʼeta kpai ela-wñ chʼojoji ojoji
PRO,20,11,"I chaka chʼimo̩to̩, e̩wñ kʼi ache adʼofe-wñ dufu"
PRO,20,12,"Eti ki agbʼo̩la, kpai eju ki agane̩,"
PRO,20,13,"E̩ ki fe̩do̩ olu ele̩ n, tode̩gba kʼale amʼe̩;"
PRO,20,14,"I bie̩ne̩, i bie̩ne̩, e̩ne̩ ki ala e̩wñ ka-i;"
PRO,20,15,"O̩jamalia kpai rubi o̩be̩le̩ke̩te̩ do̩mo̩,"
PRO,20,16,"Mʼe̩wñ o̩la e̩ne̩ ki gbo̩wo̩ e̩ne̩ o̩wo̩ ejaduña ko,"
PRO,20,17,"Uje̩wn ki lef olemi ero̩ wa arinyo̩ ñw one̩,"
PRO,20,18,Ibe du kʼone̩ ñwate̩ anʼe̩rane̩ lʼugbo o̩la ku ma bʼo̩ lo;
PRO,20,19,E̩ne̩ ki taro̩lo̩ ale adʼofe e̩wñ dufu;
PRO,20,20,"E̩ne̩ ki nama ñw ata-wñ abe̩k iye-wñ,"
PRO,20,21,E̩wñ ogu kʼone̩ hika je̩ e̩gba ejodudu
PRO,20,22,"Uwe̩ ki kakini, Nanache̩ e̩bie̩ne̩ ku ma che n;"
PRO,20,23,"E̩ñwa e̩bo̩ ojoji ojoji chʼe̩wñ ihie̩ne̩ ñw Jihofa,"
PRO,20,24,Ugbo kʼone̩ adʼe̩re̩-wñ atʼo̩ kwʼugbo Jihofa;
PRO,20,25,"One̩ ki ka tebitele ofo kakini, I afo̩,"
PRO,20,26,"Onu ki nʼibe afʼame̩ne̩bibi fiatuka,"
PRO,20,27,"Afu e-one̩ chʼagege Jihofa,"
PRO,20,28,"Ufe̩de̩nyo̩ kpai ochochi afejutʼonu,"
PRO,20,29,"Ukpahiu abokolobia chʼojima-ma,"
PRO,20,30,Itali ki nʼame̩ agwʼe̩bie̩ne̩ rinyo̩;
PRO,21,1,E̩do̩ onu dʼef o̩wo̩ Jihofa alu kʼugbo kʼomi acha de̩;
PRO,21,2,"O̩na du kʼone̩ ale tʼeju-wñ eju o̩la-wñ,"
PRO,21,3,E̩wñ o̩kpakpa eche kpʼili o̩la egwa tʼo̩kpakpa
PRO,21,4,"Eju eke kpai e̩do̩ uba,"
PRO,21,5,"Ibe kʼe̩ne̩do̩chacha akpe̩, chai e̩wñ ekubo̩ kate i ane̩ wa,"
PRO,21,6,E̩wñ akoko kʼukpalu olemi ako wa
PRO,21,7,"E̩wñ ekpo̩fo̩ e-ame̩ne̩bibi agba ma rinyo̩,"
PRO,21,8,"O̩na e̩ne̩ ki fʼabi je̩ mugo̩ tabale,"
PRO,21,9,Egugu ako unyi o̩wo̩ʼka me̩
PRO,21,10,Onugo e̩ne̩bibi atene e̩bie̩ne̩;
PRO,21,11,"E̩gba ku ma bʼo̩ko̩ ñw e̩nako̩ru, e̩nemo̩ anʼibe;"
PRO,21,12,E̩no̩kpakpa akpibe alu kʼunyi e̩ne̩ bibi de̩;
PRO,21,13,E̩ne̩ ki fʼeti chʼo̩haligbo̩ aku e̩nubie̩
PRO,21,14,Ele ku ma che umaja aje̩ ñw uwe̩do̩ mube̩be̩ lʼo̩wo̩ʼka;
PRO,21,15,"Eche e̩wñ tʼo̩kpakpa chʼuyo̩ ñw e̩no̩kpakpa,"
PRO,21,16,E̩ne̩ ki ale bo̩bo̩bo bʼo̩na oji e̩wñ ema te̩
PRO,21,17,"E̩ne̩ ki afe̩do̩ e̩wñ ube̩do̩ ofo, eku e̩wñ akʼu;"
PRO,21,18,"E̩ne̩bibi ma du la e̩no̩kpakpa tane̩,"
PRO,21,19,Edodo aje̩tachi la me̩
PRO,21,20,"E̩wñ akoko o̩me̩me̩le̩ kpai ekpo jʼef unyi anibe,"
PRO,21,21,E̩ne̩ ki atʼo̩kpakpa kpai ufe̩de̩nyo̩ ubi
PRO,21,22,Anibe alʼoji aku tef ewo amagbiti
PRO,21,23,E̩ne̩ ki fʼalu-wñ kpai ukpalu-wñ de
PRO,21,24,"E̩ne̩ ki aba kpai e̩ne̩ ki ache̩de̩te̩ e̩wñ odu-wñ ko̩ Eke,"
PRO,21,25,E̩wñ kʼe̩nejudo̩o̩ feju adʼowñ kpa
PRO,21,26,"I nʼe̩ne̩ ki ajakpa e̩wñ gbogbo dʼo̩jo̩,"
PRO,21,27,E̩wñ e̩bie̩ kʼame̩ne̩bibi kpa chʼe̩wñ ihie̩ne̩;
PRO,21,28,"E̩nibenu olemi alenyo̩,"
PRO,21,29,"E̩ne̩bibi afʼeju-wñ gbo̩ dago,"
PRO,21,30,"Tʼibe eñwa nyu, tʼoji e̩wñ ema,"
PRO,21,31,"Ma ñwʼanya che te̩ anode o̩jo̩ kʼogu achi,"
PRO,22,1,"Odu e̩nyo̩ edu tʼe̩wñ anana ololo ololo le,"
PRO,22,2,Anana kpai e̩nukpa ajo̩ kpai omune̩;
PRO,22,3,"E̩nugbeju fejudʼe̩wñ bie̩ne̩, i amaja;"
PRO,22,4,Uro̩me̩ o̩la ehiwane̩ kpai ebe̩gahi Jihofa
PRO,22,5,Ikeke kpai oku jʼej o̩na e̩ne̩ ki mu go;
PRO,22,6,"E̩ fʼo̩ma ne̩ gba alu ki dukpe̩ kʼi ale,"
PRO,22,7,"Anana nʼo̩da ame̩nukpa,"
PRO,22,8,"E̩ne̩ ki adʼuji gbe̩ ako e̩wñ o̩wai wʼunyi,"
PRO,22,9,"E̩ne̩ ki nʼeju e̩nyo̩ O̩jo̩ ade̩nyo̩ ñw u,"
PRO,22,10,"Fʼe̩ne̩ ki ache̩de̩te̩ e̩wñ ne tinyo̩, oñ iñwa ada,"
PRO,22,11,"E̩ne̩ ki afe̩do̩ e̩do̩ ki fe̩, kʼulieju dʼoj uko-wñ,"
PRO,22,12,"Eju Jihofa afejute̩ e̩wñ ema,"
PRO,22,13,"E̩nejudo̩o̩ kakini, Idu dʼo̩do̩da!"
PRO,22,14,Alu onobule̩ o̩wo̩ ejaduña chʼura ki nefu;
PRO,22,15,"Idada chʼe̩ji tef e̩do̩ imo̩to̩,"
PRO,22,16,"E̩ne̩ ki fʼame̩nubie̩ demane̩ kʼe-wñ ki nyʼo̩gba,"
PRO,22,17,"Hi eti-we̩ wane̩ kʼe̩ gbʼo̩la amanibe,"
PRO,22,18,"todu iche̩wñ kʼuwe̩ fʼe-le̩ deef e̩do̩-we̩, i abʼe̩do̩,"
PRO,22,19,"Todu kʼuke̩do̩no-we̩ ki che Jihofa,"
PRO,22,20,I chʼe̩wñ o̩me̩me̩le̩ u ko̩ rʼuwe̩-i n?
PRO,22,21,"Kʼuwe̩ ki ma o̩pio̩p o̩la ochochi,"
PRO,22,22,"Uwe̩ ki ji e̩nubie̩ oji ukpe̩ kʼi chʼe̩nubie̩ n,"
PRO,22,23,"todu Jihofa agbʼomu-ma ka,"
PRO,22,24,"E̩ ki chʼonuku kpai e̩ne̩ ki ma gbegbe we̩do̩ kilikili n,"
PRO,22,25,tode̩gba kʼe̩ ko̩che̩ o̩wo̩-wñ
PRO,22,26,E̩ ki dʼef abo ku ma dʼe̩wñ hi o̩wo̩
PRO,22,27,"E̩ ma nʼe̩wñ kʼe̩ du rʼo̩me̩ n,"
PRO,22,28,E̩ ki mʼoli eju o̩me̩ ane̩ kʼamo̩ra-we̩ du gwanyane̩
PRO,22,29,E̩ li e̩ne̩ ki afejude̩kparu uko̩lo̩-wñ?
PRO,23,1,"E̩gba kʼe̩ gugu kʼe̩ bʼe̩ne̩ ki nʼo̩da je̩ e̩wñ,"
PRO,23,2,iche̩wñ kʼuwe̩ chʼe̩ne̩ kʼe̩ je̩ e̩wñ nana
PRO,23,3,"E̩ ki che̩ño̩ e̩wñ ayaga-wñ n,"
PRO,23,4,E̩ ki chʼo̩la-we̩ o̩bata kʼe̩ chʼanana n;
PRO,23,5,"Eju-we̩ dʼo, i le me̩; i ache ika ñw o̩la-wñ chuu,"
PRO,23,6,E̩ ki je̩ uje̩wñ e̩ne̩ ki nʼeju bie̩ne̩ n;
PRO,23,7,todu alu kʼi akpibe ef uwñ abe̩le̩ i de̩.
PRO,23,8,"O̩we̩ o̩je̩ kʼe̩ du mi le̩, uwe̩ are̩ rinyo̩,"
PRO,23,9,"E̩ ki kʼo̩la kʼeti ake̩do̩nʼo̩la-wñ ki gbo̩ n,"
PRO,23,10,E̩ ki mʼoli eju o̩me̩ ane̩ abo igbelegbele chi kwʼe̩gu n
PRO,23,11,todu efu-ma pio̩o̩ kʼi agba ma tane̩ chʼagbiti;
PRO,23,12,Dʼe̩do̩-we̩ te̩ ñw e̩wñ eko̩che̩
PRO,23,13,E̩ ki do̩wo̩mʼo̩la ekʼimo̩to̩ n;
PRO,23,14,E̩ fʼo̩kpa gwʼo̩ mak onugo-wñ e̩ gba
PRO,23,15,"O̩ma-mi, iche̩wñ kʼe̩do̩-we̩ nʼibe,"
PRO,23,16,"Ochochi, efu-mi agwoye"
PRO,23,17,"E̩do̩-we̩ ki lie̩na ame̩nadure n,"
PRO,23,18,"Todu o̩jo̩ o̩na-wñ ado̩mo̩ chuu,"
PRO,23,19,"Gbo̩, o̩ma-mi, kʼe̩ nʼibe,"
PRO,23,20,"E̩ ki dʼef amañmo̩te̩ n,"
PRO,23,21,"Todu añmo̩te̩ kpai achajefu adʼe̩nale,"
PRO,23,22,"Netirʼata-we̩ kʼi bi uwe̩,"
PRO,23,23,"Fʼochochi la, e̩ ki la dʼu ta n;"
PRO,23,24,Ata e̩no̩kpakpa ayo̩ tabale;
PRO,23,25,"Che kʼe̩do̩ ata-we̩ kpai iye-we̩ ki bo̩,"
PRO,23,26,"O̩ma-mi, dʼe̩do̩-we̩ ñw mi,"
PRO,23,27,Todu ajo̩ko̩ chʼo̩go̩lo̩ kʼi nefu;
PRO,23,28,"Ochochi, i akpala anede one̩ dab adinya,"
PRO,23,29,E̩ne̩ ne̩ aya? E̩ne̩ ne̩ atogwo?
PRO,23,30,"Owñ chʼabo ku ma kpo̩kpe̩ ugbo o̩te̩,"
PRO,23,31,"E̩ ki dʼeju gʼo̩te̩ e̩gba kʼi bte̩nyu n,"
PRO,23,32,"E̩gba otitala-wñ i ulʼone̩ dab ejo̩,"
PRO,23,33,"Eju-we̩ ali e̩wñ ejaduña,"
PRO,23,34,"Ochochi, uwe̩ adab e̩ne̩ kʼi dachi alumeji ohimini,"
PRO,23,35,"Ma fʼumi gwo, i la che mi abu du n;"
PRO,24,1,"E̩ ki lie̩na ame̩ne̩bie̩ne̩ n,"
PRO,24,2,"todu ef e̩do̩-ma ako̩che̩ alu ku ma ale ku ma kpʼe̩wñ bie̩,"
PRO,24,3,"Ibe ma ne̩ ko̩ unyi,"
PRO,24,4,lʼugbo e̩wñ ema oñ o̩pata ako̩ ñw e̩wñ anana
PRO,24,5,"Anibe nʼukpahiu,"
PRO,24,6,"Todu lʼo̩na ku ma ñʼuwe̩ ibe ibe oñ uwe̩ ajogu,"
PRO,24,7,"O̩wo̩ e̩nidada ame̩ru ibe n,"
PRO,24,8,E̩ne̩ ki añwʼibe alu kʼi ale kʼi ache e̩bie̩ne̩
PRO,24,9,"Ibe ibe̩te ekpe̩ chʼe̩wñ adure eche,"
PRO,24,10,"O̩wo̩-we̩ chane̩ elo̩ o̩jo̩ o̩pe̩cha,"
PRO,24,11,Mʼabo ku ma ko ma alo ñwuku gba;
PRO,24,12,"Iche̩wñ kʼe̩ kakini, Go, a ma n,"
PRO,24,13,"O̩ma-mi, je̩ iño̩, todu i chenyo̩,"
PRO,24,14,Abe̩le̩ uwe̩ ama alu kʼibe de̩ ñw onugo-we̩;
PRO,24,15,"Uwe̩, e̩ne̩bibi, e̩ ki kpala nyʼodo e̩no̩kpakpa n;"
PRO,24,16,"todu e̩no̩kpakpa awane̩ onu mebie, i ñʼakwane̩ ta;"
PRO,24,17,"E̩ ki gwoguyo̩ e̩gba kʼe̩nebi-we̩ wane̩ n,"
PRO,24,18,"tode̩gba ki Jihofa aliʼi, kʼi la abʼi eju,"
PRO,24,19,"E̩do̩-we̩ ki kpa todu amache e̩wñ bie̩ne̩ n,"
PRO,24,20,todu uro̩me̩ e̩nyo̩ du la ado̩mo̩ ñw e̩ne̩bibi n;
PRO,24,21,"O̩ma-mi, e̩ ki railo Jihofa kpai onu,"
PRO,24,22,"todu uchobi akwane̩ ugbo-ma achi-gili,"
PRO,24,23,E̩wñ-i laño̩ chʼo̩la amanibe ge̩.
PRO,24,24,"E̩ne̩ ki ka ñw e̩ne̩bibi kakini, Uwe̩ chʼe̩no̩kpakpa,"
PRO,24,25,"ama abo ku ma dʼo̩la biʼu anʼuyo̩,"
PRO,24,26,E̩ne̩ ki mʼohi o̩kpakpa du
PRO,24,27,"Fʼo̩na uko̩lo̩-we̩ che o̩do̩da ta,"
PRO,24,28,"E̩ ki gbibenu ki ma nʼe̩te̩ n nyʼekeji-we̩ n,"
PRO,24,29,"E̩ ki we eka kakini, Omi achʼo alu kʼi che mi;"
PRO,24,30,"Omi lale oko e̩nejudo̩o̩,"
PRO,24,31,"e̩ la go, ugbo du bo̩ ñw ikeke n;"
PRO,24,32,"Tak u go, oñ u kwokpibe nyo̩nyo̩;"
PRO,24,33,"Olu ele̩ pe̩e̩, olu oji ele̩ pe̩e̩,"
PRO,24,34,"abe̩le̩ oñ ale-we̩ awa dabe̩ne̩ kʼadinya,"
PRO,25,1,"Abʼe-i ño̩ chʼita ki So̩lo̩mo̩n kpa e-kʼabo He̩ze̩kaya, kʼi chʼonu Israe̩l le̩, ko̩ tane̩."
PRO,25,2,"Ojima O̩jo̩ chʼo̩la edu maja,"
PRO,25,3,"Alu kʼefojale chʼo̩lo̩ o̩lo̩ kpai alu kʼile̩ chʼunefu unefu,"
PRO,25,4,"Mʼiwa ko̩ bʼajifa te̩,"
PRO,25,5,"mʼame̩ne̩bibi ko̩ bʼeju onu te̩,"
PRO,25,6,E̩ ki bukpa tʼo̩la-we̩ eju onu n
PRO,25,7,"todu ama ki ka ñw e̩ kakini, Mute̩gu wʼemi,"
PRO,25,8,E̩ ki hika dufu atukana n;
PRO,25,9,"Kʼo̩la le̩ kpai ekeji-we̩ ta,"
PRO,25,10,"tode̩gba kʼe̩ne̩ ki gbʼo̩ abʼuwe̩ ina,"
PRO,25,11,O̩la ku ma ka iko-wñ
PRO,25,12,Dab ako̩ eti o̩jamalia kpai e̩wñ ijaga o̩jamalia hiolo
PRO,25,13,Dab afu ki akpa abʼo̩la iko ku ma jʼachʼakanya e̩wñ oko eko wʼunyi
PRO,25,14,Akpa kpai afu ki ma nʼomi n
PRO,25,15,"E̩do̩ eje̩ kpo̩kpe̩ agba e̩no̩hiala ibe,"
PRO,25,16,"Uwe̩ fʼiño̩ li, je̩ alu kʼi bʼe̩ jo̩,"
PRO,25,17,"E̩re̩-we̩ ki tunyʼunyi ekeji-we̩ o̩gbe̩nugbe̩ n,"
PRO,25,18,E̩ne̩ ki agbʼibenu o̩lemi nyʼekeji-wñ
PRO,25,19,Eke̩do̩nʼe̩ne̩ ki dʼo̩wo̩ tef ukpo arʼo̩kpo̩ iko o̩pe̩cha
PRO,25,20,Alu kʼe̩ne̩ ki agwʼotogbo jʼane̩ iko kʼafu akpa
PRO,25,21,Iche̩wñ kʼebi akpa e̩ne̩ kʼi achʼulaka-we̩ dʼuje̩wñ ñw u kʼi je̩;
PRO,25,22,"todu e̩ge̩ una uwe̩ agwanyʼu oji le̩,"
PRO,25,23,Afu olodudu anʼoml ujale wa;
PRO,25,24,Egugu ako unyi o̩wo̩ʼka
PRO,25,25,"Alu kʼomi e̩ruru de̩ ugbo e̩ne̩ ki chuba,"
PRO,25,26,"E̩bi omi ku ma fʼu bu, kpai obuga ku ma kpʼo̩ bie̩"
PRO,25,27,"I nyo̩ kʼone̩ ki je̩ iño̩ ololo n,"
PRO,25,28,E̩ne̩ ki ma fʼo̩wo̩ mʼe̩do̩la-wñ ne̩ n
PRO,26,1,"Alu ki sno ma de̩ e̩gba o̩lo̩ji kpai alu kʼomi ki alo̩ iko kʼokoi bie̩ ma de̩,"
PRO,26,2,"Alu kʼugbo̩che̩ ale tʼemi tʼemi kpai alu kʼakpadede awu,"
PRO,26,3,"Itali chʼutodu anya, ajamu chʼutodu o̩ke̩ke̩te̩,"
PRO,26,4,"E̩ ki dohi ake̩do̩nʼo̩la-wñ teju alu kʼidada-wñ de̩ n,"
PRO,26,5,"E̩ nadohi ñw ake̩do̩nʼo̩la-wñ teju idada-wñ,"
PRO,26,6,E̩ne̩ ki akpʼake̩do̩nʼo̩la-wñ uche̩
PRO,26,7,"E̩re̩ e̩no̩lo̩ lo̩ko̩li amiejo ofofo,"
PRO,26,8,Dab e̩ne̩ ki fʼokuta ji mʼinata
PRO,26,9,Dab ikeke kʼi gwunyʼo̩wo̩ e̩ne̩ kʼo̩te̩ mu
PRO,26,10,Dabe̩ne̩ kʼato̩fa ki ache e̩ne̩ tʼe̩ne̩ du agbe
PRO,26,11,Dab abia ki adabi tʼugbo kʼi kpo̩
PRO,26,12,Uwe̩ cheli one̩ ki chʼanibe eju o̩la-wñ?
PRO,26,13,"E̩nejudo̩o̩ kakini, Idu dʼej o̩na!"
PRO,26,14,"Dab oli alugbo̩na ki arida ef ukodo-wñ,"
PRO,26,15,E̩nejudo̩o̩ adʼo̩wo̩ tunyʼugba;
PRO,26,16,E̩nejudo̩o̩ nʼibe eju o̩la-wñ tʼone̩
PRO,26,17,E̩ne̩ ki alale kʼi adʼo̩wo̩ tunyu uja ki ma hiʼo̩wo̩-wñ n
PRO,26,18,"Dab ahimu ki aro̩ iji una,"
PRO,26,19,"abe̩le̩ e̩ne̩ le̩ de̩ ki akʼekeji-wñ e̩che̩ wane̩ kʼi akakini, I chʼiya u bʼe̩ che n?"
PRO,26,20,Tod iji ki ma de̩ n oñ una alu;
PRO,26,21,"Alu kʼe̩ge̩ una de̩ ugbo ige̩ kpai alu kʼuna de̩ ugbo iji,"
PRO,26,22,O̩la aro̩lo̩ dab o̩we̩ o̩je̩ ki rinyo̩;
PRO,26,23,Uko kʼi akʼe̩nyo̩ malamala manyʼe̩do̩ bie̩ne̩
PRO,26,24,E̩ne̩ ki achʼulaka anʼuko-wñ achʼakpaine̩
PRO,26,25,"e̩gba kʼi akʼomu e̩nyo̩, e̩ ki dʼo̩ rʼochochi n,"
PRO,26,26,"dagba ulaka la kʼo̩gwo̩ bʼoji o̩la-wñ ma,"
PRO,26,27,"E̩ne̩ ki gwʼo̩fe̩ añwa chʼu,"
PRO,26,28,"Ukpalu olemi achʼulaka abo kʼi kpa ma bie̩,"
PRO,27,1,"E̩ ki je̩nyu ñw o̩la-we̩ ugbo e̩wñ o̩jo̩ o̩na n,"
PRO,27,2,"E̩ne̩ o̩wo̩ ejaduña ki je̩nyu ñw e̩, i ki chʼalu-we̩ onugo n;"
PRO,27,3,"Okuta woji, e̩lanyi la nʼuwoji ge̩,"
PRO,27,4,"E̩dofulu chʼo̩lachi, uwe̩do̩ la chʼuwobi omi;"
PRO,27,5,Edejurʼone̩ ejugede me̩
PRO,27,6,Agbe kʼe̩nufe̩do̩-wñ ache one̩ chʼe̩wñ o̩kpakpa ñw u;
PRO,27,7,"E̩ne̩ kʼefu-wñ ko̩ afʼe̩re̩ tʼapachi iño̩ mane̩,"
PRO,27,8,"Dab e̩we̩ ki chila bʼunyi-wñ te̩,"
PRO,27,9,"Ekpo kpai otulale abʼe̩do̩,"
PRO,27,10,E̩ ki kʼonuku e-we̩ kpai e-ata-we̩ rinyo̩ n;
PRO,27,11,"O̩ma-mi, nʼibe ke, kʼe̩ je̩ ñw e̩do̩-mi ki bo̩,"
PRO,27,12,"E̩nugbeju fʼeju dʼe̩wñ e̩bie̩ne̩, i kwo maja;"
PRO,27,13,"Mʼotogbo e̩ne̩ ki gbo̩wo̩ e̩ne̩ o̩wo̩ ejaduña gba,"
PRO,27,14,"E̩ne̩ ki takpa kwane̩ kʼi nʼukomu tatata akadua ñw onuku-wñ,"
PRO,27,15,Omi ki akito̩ te̩ te̩ te o̩jo̩ kʼomi lo̩ nana
PRO,27,16,ebʼo̩ dab afu eba
PRO,27,17,"Ebije anʼebije ki le̩,"
PRO,27,18,"E̩ne̩ ki adejutʼoli o̩gbaikolo aje̩ e̩ro-wñ,"
PRO,27,19,"Alu kʼomi adʼeju ñʼeju,"
PRO,27,20,"Oku one̩ achʼefo̩jegu kpai o̩lo̩ulu eju ogbegbele̩ n,"
PRO,27,21,"Ucha ku ma yo̩ ajifa ef uwñ do̩mo̩, aido la do̩mo̩ tod o̩jamalia,"
PRO,27,22,"Dagba e̩ nʼo̩magu fʼe̩nidada gwu ef agu manyʼe̩wñ e̩yo̩, idada-wñ la akwo bʼo̩ te̩ n."
PRO,27,23,"E̩ nachedochacha kʼe̩ ma alu kʼame̩wño̩re̩-we̩ egini de̩,"
PRO,27,24,todu e̩wñ anana chʼe̩wñ ogbegbele̩ n;
PRO,27,25,"Ma mʼegbe ko tak e-etito̩ adʼo̩la dufu,"
PRO,27,26,"amo̩mala chʼutodu ukpo o̩la-we̩,"
PRO,27,27,"omi e̩nya ewo la abʼuje̩wñ-we̩ jo̩, kpai uje̩wñ abo unyi-we̩"
PRO,28,1,"Ame̩ne̩bibi ara e̩gba kʼe̩ne̩ du ma nʼuma ure n,"
PRO,28,2,Tod ena kʼabo ane̩ na bʼO̩jo̩ te̩
PRO,28,3,E̩nukpa ki atʼame̩nubie̩ mane̩
PRO,28,4,"Abo ku ma hi uko̩-o̩la tinyo̩ aje̩nyu ñw ame̩ne̩bibi,"
PRO,28,5,"Ame̩ne̩bie̩ne̩ mʼoji ajo̩ o̩kpakpa eka n,"
PRO,28,6,E̩nukpa ki alule̩ ef o̩kpakpa-wñ
PRO,28,7,"E̩ne̩ ki ade uko̩-o̩la chʼo̩ma ki nʼibe,"
PRO,28,8,"E̩ne̩ ki ache mʼane̩-wñ lugbo o̩ko̩ eta kpai ile eje̩,"
PRO,28,9,"E̩ne̩ ki mʼeti du bʼuko̩-o̩la egbo̩ te̩,"
PRO,28,10,E̩ne̩ ki aje̩ ñw e̩ne̩ ki ache e̩wñ tʼeju-wñ la rʼo̩na e̩bie̩ne̩
PRO,28,11,"Anana chʼanibe eju o̩la-wñ,"
PRO,28,12,"E̩gba kʼame̩no̩kpakpa du, ojima-wñ chʼotemeje;"
PRO,28,13,"I ara ñw e̩ne̩ ki fʼe̩wñ bʼena kʼi na ma n,"
PRO,28,14,E̩ne̩ kʼailo era-wñ chʼo̩pioo gbede;
PRO,28,15,Idu ki te̩ akwa kpai ibe̩a ki tʼado̩de̩
PRO,28,16,"E̩nuto̩gba ki ma mʼoji e̩wñ n, ño̩ chʼe̩ne̩ ki atʼone̩ mane̩ ololo;"
PRO,28,17,"One̩ kʼe̩bie̩ e̩ne̩ du nʼo oji ara tef o̩fe̩,"
PRO,28,18,"E̩ne̩ ki alule̩ tʼeju-wñ ma agbʼo̩ tane̩,"
PRO,28,19,"E̩ne̩ ki alʼuche̩-wñ anʼuje̩wñ ki bo̩jo̩,"
PRO,28,20,"E̩ne̩ ki achubi one̩ anʼe̩nyo̩ e̩kute̩,"
PRO,28,21,Enʼame̩nejuma nyo̩ n;
PRO,28,22,"E̩ne̩ ki nʼeju bie̩ne̩ ahiane̩ tʼe̩wñ anana ubi,"
PRO,28,23,"E̩ne̩ ki dʼo̩la bi one̩, one̩ ali e̩ne̩ le̩ eju ubiane̩-wñ"
PRO,28,24,"E̩ne̩ ki fʼoji ata-wñ abe̩k iye-wñ ji kʼi la kakini,"
PRO,28,25,"E̩nikalabani anyʼuja,"
PRO,28,26,E̩ne̩ ki ke̩do̩nʼe̩do̩-wñ onugo chʼake̩do̩nʼo̩la-wñ;
PRO,28,27,"Eku e̩wñ aku e̩ne̩ ki akʼe̩wñ ñw ame̩nukpa n,"
PRO,28,28,"E̩gba kʼame̩ le̩bibi kwane̩, mak e̩ tejane̩ tak e̩ li one̩,"
PRO,29,1,E̩ne̩ ku ma dejuru ño̩ dejuru o̩gbe̩nugbe̩ kʼi fʼo̩lo̩ lo dago
PRO,29,2,E̩gba kʼame̩no̩kpakpa kwotʼo̩gba amone̩ agwoguyo̩;
PRO,29,3,"E̩ne̩ ki afe̩do̩ ibe, ata-wñ agwoguyo̩,"
PRO,29,4,"Onu anʼoj ajo̩ o̩kpakpa eka fʼojane̩-wñ lonyane̩,"
PRO,29,5,E̩ne̩ ki akʼo̩ligo̩ligo̩ o̩fa ñw ekeji-wñ
PRO,29,6,"Oku dʼef ena kʼe̩ne̩bie̩ne̩ ana bʼO̩jo̩ te̩,"
PRO,29,7,E̩no̩kpakpa adʼibe te̩ e̩wñ ki dʼame̩nubie̩ o̩la;
PRO,29,8,"Amakone̩ru aje̩ ñw una tʼewo,"
PRO,29,9,"Iche̩wñ kʼanibe tʼukana kpai e̩nidada,"
PRO,29,10,"Abo ku ma tene e̩bie̩ achulaka e̩ne̩ ki mufu,"
PRO,29,11,"Ake̩do̩nʼo̩la-wñ akʼibe du kl dʼefu-wñ dufu,"
PRO,29,12,"Iche̩wñ kʼe̩ne̩ ki nʼo̩da ne̩tirʼo̩la o̩lemi,"
PRO,29,13,E̩nukpa kpai e̩ne̩ uji ade;
PRO,29,14,Onu ki adejutʼo̩la ame̩nubie̩
PRO,29,15,"Itali kpai eju edaru anʼibe wa,"
PRO,29,16,"Ame̩ne̩bibi tʼo̩gba, ena bʼO̩jo̩ te̩ anyo̩gba;"
PRO,29,17,Kʼo̩ma-we̩ o̩la oñ i adʼuñmi ñw e̩;
PRO,29,18,"Ugbo kʼibe e̩wñ ejo̩gba ma de̩ n, amone̩ tʼo̩la-ma no̩ rinyo̩ ofo,"
PRO,29,19,"Uko̩la ofo akʼadu o̩la n,"
PRO,29,20,E̩ li one̩ ki anaju o̩la eka?
PRO,29,21,"E̩ne̩ ki ache̩do̩ adu-wñ kwʼo̩jo̩ imo̩to̩-wñ,"
PRO,29,22,"E̩nuwe̩do̩ adʼuja kwane̩,"
PRO,29,23,"Eke kʼone̩ ake abʼu wane̩,"
PRO,29,24,E̩ne̩ ki mana kpai ajoji achulaka onugo o̩la-wñ;
PRO,29,25,"O̩la egagogodo tod one̩ anʼoku te̩ ñw one̩,"
PRO,29,26,"Amone̩ wewe atene kʼonu ki li ma eju,"
PRO,29,27,"E̩nuji la chʼe̩wñ ihie̩ne̩ ñw abokpa-kpa,"
PRO,30,1,O̩la Agur o̩ma Jake e-Masa de̩.
PRO,30,2,Omi chʼe̩la tʼe-e̩ne̩ du le̩.
PRO,30,3,"U la ko̩che̩ ibe n,"
PRO,30,4,E̩ne̩ te̩gu tʼefojale tak i gwo̩ru wʼane̩?
PRO,30,5,Ma fʼo̩la O̩jo̩ okoke du ñwago me̩;
PRO,30,6,"E̩ ki butʼo̩la-wñ n,"
PRO,30,7,U fʼe̩wñ meji bi ugbo we̩ me̩;
PRO,30,8,mʼe̩wñ o̩wai kpai e̩wñ olemi ko bʼumi te̩ rʼo̩najiji;
PRO,30,9,"tode̩gba kʼefu-mi ko̩ kʼu nare̩ kakini,"
PRO,30,10,"E̩ ki chʼakpabie̩ adu ñw odu-wñ n,"
PRO,30,11,Abo o̩gbaʼka do̩mo̩ ku ma nama ñw ata-ma
PRO,30,12,Abo̩ o̩gbaʼka do̩mo̩ ku ma chefe̩ eju o̩la-ma
PRO,30,13,"Abo o̩gbaʼka do̩mo̩—eju-ma gu ate̩ ate̩ ololo,"
PRO,30,14,"Abo o̩gbaʼka do̩mo̩ kʼenyi-ma chʼo̩kwo̩chageli,"
PRO,30,15,"Aro̩ ki añmʼe̩bie̩ chenʼo̩ma onobule̩ meji,"
PRO,30,16,"O̩jegu kpai efu agaji,"
PRO,30,17,Eju ki akʼata-wñ ru
PRO,30,18,E̩wñ me̩ta do̩mo̩ kʼaye-wñ tʼumi le;
PRO,30,19,"alu kʼo̩re̩ ale ojale,"
PRO,30,20,Abe̩le̩ o̩na o̩ya kʼi ajo̩ko̩ de̩:
PRO,30,21,Todu e̩wñ me̩ta oñ ile̩-i aga;
PRO,30,22,"todu adu e̩gba kʼi fʼonu je̩,"
PRO,30,23,"todu o̩ya ku ma chʼulaka-wñ,"
PRO,30,24,"E̩wñ me̩le̩ do̩mo̩ ku ma chenya ef ile̩,"
PRO,30,25,"akpiti kpai ame̩wñ e̩go̩ le̩ chʼabo ku ma ma gbiti n,"
PRO,30,26,"ekili chʼe̩nawule̩,"
PRO,30,27,"amakubaliba nʼonu n,"
PRO,30,28,"e̩ neke gwo̩nyʼabuta,"
PRO,30,29,E̩wñ me̩ta do̩mo̩ ku ma lule̩ e̩te̩le̩;
PRO,30,30,"idu, kʼi chʼagbiti ef ame̩la abe̩re̩me̩le̩"
PRO,30,31,"anya ogu kpai obuko̩,"
PRO,30,32,"Iche̩wñ kʼuwe̩ fʼe̩wñ ibe̩te̩ che, owñ chʼo̩la-we̩ ehi ne,"
PRO,30,33,"Todu omi e̩nya epili adʼekpo dufu,"
PRO,31,1,"O̩la Lemiue̩l onu Masa, kʼiye-wñ kʼowñ, de̩:"
PRO,31,2,"E̩wñ de̩, o̩ma-mi? E̩wñ de̩, o̩ma efo̩je̩-mi?"
PRO,31,3,"E̩ ki dʼukpahiu-we̩ ñw abobule̩ n,"
PRO,31,4,"I dukpe̩ amonu n, O Lemiue̩l,"
PRO,31,5,"tode̩gba ku ma ñmo̩ ku mi la gbenyo̩ alu kʼo̩da ka,"
PRO,31,6,"Dʼo̩te̩ una ñw e̩ne̩ ki gbali te̩ ñw elenyo̩,"
PRO,31,7,"je̩ ñw u ñmo̩ kʼi gbenyo̩ ale-wñ,"
PRO,31,8,"Mʼalu-we̩ chi koji amajalu,"
PRO,31,9,"Chi alu-we̩, kʼajo̩ tʼo̩kpakpa,"
PRO,31,10,"Onobule̩ o̩me̩me̩le̩, e̩ne̩ ali?"
PRO,31,11,"O̩ko̩-wñ ke̩do̩nʼo,"
PRO,31,12,"Onobule̩ le̩ ache e̩nyo̩ ñw u, i la achʼo e̩bie̩ne̩ n,"
PRO,31,13,"I atejane̩ edudu ala kpa; owu,"
PRO,31,14,"I dabe̩ne̩ kʼo̩ko̩ ki akʼigwa e̩wñ aja,"
PRO,31,15,I laño̩ adʼo̩jo̩ nyo̩ kwane̩
PRO,31,16,"I akpibe alu kʼane̩ uche̩ de̩, tak i ala;"
PRO,31,17,I adʼukpahiu lʼago-wñ de
PRO,31,18,I ajʼe̩wñ aja ma kʼi go e-ki anʼile ñw u.
PRO,31,19,"O̩wo̩-wñ dʼijele,"
PRO,31,20,"I anʼo̩wo̩-wñ dala ñw ame̩no̩bata,"
PRO,31,21,"I arailo afu ki akpa tod abo unyi-wñ n,"
PRO,31,22,I ahi ukpo ki jukpa ñw o̩la-wñ;
PRO,31,23,"Ma chema o̩ko̩-wñ ojukpologu,"
PRO,31,24,I ahi ukpo line̩n reju kʼi dʼu ta;
PRO,31,25,"I akʼukpahiu kpai ojima bʼo̩la ma,"
PRO,31,26,"Alu-wñ kʼi achi chʼibe ibe̩,"
PRO,31,27,"I afejutʼo̩na kʼabo unyi-wñ ale nyo̩nyo̩,"
PRO,31,28,"Amo̩ma-wñ kwane̩, oñ ma kadua ñw u;"
PRO,31,29,"Amo̩ma onobule̩ wewe te̩tache e̩wñ o̩me̩me̩le̩,"
PRO,31,30,"Eli one̩ eju chʼolemi, alifia chʼofofo,"
PRO,31,31,"Bʼukpe̩ e̩ro uko̩lo̩ o̩wo̩-wñ ñw u,"
ECC,1,1,"O̩la Ako̩la ñw ujeju, kʼi chʼo̩ma Defid, onu ki de̩ Je̩rusale̩m de̩."
ECC,1,2,"O̩wai e-o̩wai, Ako̩la ñw ujeju kakini."
ECC,1,3,Ile e̩wñ one̩ ne̩ ugbo uko̩lo̩ akanya du
ECC,1,4,"O̩gbaʼka le, o̩gbaʼka awa,"
ECC,1,5,"Olu akwane̩, olu la atunyane̩,"
ECC,1,6,"Afu alo tʼo̩wo̩ o̩pata o̩gane̩,"
ECC,1,7,"Aji du acha nyʼohimini abadi,"
ECC,1,8,E̩wñ du che̩ko̩ ñw uhia;
ECC,1,9,"E̩wñ du ki te̩te̩de̩, e-le̩ ade̩ alo waa,"
ECC,1,10,"I nʼe̩wñʼka ku ma neke kakini,"
ECC,1,11,"Urewa e̩wñ igbele de̩ ge̩ n,"
ECC,1,12,"Omi, Ako̩la ñw ujeju-i, chʼonu ki nʼo̩da Israe̩l, Je̩rusale̩m."
ECC,1,13,U dʼe̩do̩-mi tʼenʼibe atene kpʼetejane̩ e̩wñ du ku ma che o̩gane̩ efojale. Akanya ki awo̩-i oñ O̩jo̩ ko ñw amo̩ma amone̩ ku ma ne̩ fʼo̩la-ma demane̩.
ECC,1,14,"Ufʼuko̩lo̩ du ku ma che o̩gane̩ olu-i li me̩. Go, e̩wñ du la chʼo̩wai, enʼafu ule ofo i che."
ECC,1,15,"E̩wñ ki mugo̩ jʼato̩ru n, e̩wñ ki ana la nʼaluka n."
ECC,1,16,"U ka ef e̩do̩-mi kakini, Go, u mud e̩ne̩ lile me̩, u ño̩ fʼibe ne̩ tʼabo du ku ma nʼo̩da Je̩rusale̩m o̩gba-mi le. I-i, e̩do̩-mi la fʼe̩wñ ibe kpʼe̩wñ ema li ololo."
ECC,1,17,"U ño̩ mʼe̩do̩-mi du tʼibe ene̩, kʼu ño̩ ma e̩wñ imu kpʼidada ge̩. Eju-mi laño̩ mune̩ ru ka kʼe̩wñ-i du ño̩ chʼafu enʼo̩ ule ofo ge̩."
ECC,1,18,"Todu ibe ene̩ nana chʼe̩do̩ wuulu ene̩ nana,"
ECC,2,1,"U ka ef e̩do̩-mi kakini, Lewa ta, kʼu nanʼe̩wñ e̩do̩ e̩bo̩ jʼuwe̩ ma; todule̩ e̩ li e̩nyo̩ ke. E̩ la go, e-le̩ ño̩ mud o̩wai ge̩."
ECC,2,2,"U nʼo̩la anyi aka, kakini, Imu i ahi le̩. U nʼe̩wñ e̩do̩ e̩bo̩ aka kakini, Ab i ache?"
ECC,2,3,"U tejane̩ ef e̩do̩-mi alu kʼu nale kʼu nʼo̩te̩ achiwebe̩te̩ma je̩ ñw año̩la-mi ya, kʼe̩do̩-mi ki ño̩ nʼibe agwo̩nyʼo̩na-wñ alo, kʼu ño̩ gwo̩nyʼe̩wñ iyachi, gbogbo tak u li e-ki nyo̩ kʼamo̩ma amone̩ ki che o̩gane̩ olu o̩jo̩ du ku ma deju-i."
ECC,2,4,"U fʼuko̩lo̩ lile che ñw o̩la-mi; u fʼunyi unyi ko̩ ñw o̩la-mi, u la fʼuche̩ uche̩ achiwebe̩te̩ma ne ñw o̩la-mi ge̩."
ECC,2,5,U fʼuche̩ o̩la unyi kpʼujo̩ oli ku ma jʼolubo̩-wñ che ñw o̩la-mi. U la fʼoli ki aro ojoji ojoji du ne o̩mo̩.
ECC,2,6,U ño̩ fʼo̩fe̩ o̩fe̩ gwa kʼomi ki gbagu efu-wñ kʼi cha nyʼoko ugbo ku ma nʼoli etito̩ kʼo̩la-wñ ki ya.
ECC,2,7,U fʼamadu e̩ne̩ke̩le̩ kpʼonobule̩ la; ma ño̩ fʼamabinyi bi ef unyi-mi. U laño̩ ne̩ ujo̩ ujo̩ ame̩wñukpa kpai ame̩wño̩re̩ egini tʼabo du ku ma jo̩ Je̩rusale̩m o̩gba-mi le.
ECC,2,8,"U ño̩ kʼajifa kpʼo̩jamalia yajo̩ ñw o̩la-mi, kpʼe̩wñ ako-ko amonu kpʼe-ojane̩ ojane̩. U fʼamakeli aboke̩le̩ kpʼabobule̩ ne̩ ñw o̩la-mi manyʼe̩wñ uñeju amo̩ma amone̩ o̩ya kpʼamabadu e̩kute̩."
ECC,2,9,Abe̩le̩ omi mud e̩ne̩lile kpʼanana tʼabo du ku ma jo̩ Je̩rusale̩m o̩gba-mi le; ibe-mi la kwo bʼumi te̩ n.
ECC,2,10,E̩wñ du kʼi añʼumi eju u ko̩edʼu ñw ma n; u la fʼo̩wo̩ mʼe̩do̩-mi ne̩ bʼe̩wñ uyo̩ du te̩ n. Todu e̩do̩-mi gwoguyo̩ noji akanya uko̩lo̩-mi chaka; e-le̩ la chʼe̩wñ kʼu ne̩ kwef akanya uko̩lo̩-mi du kʼu che.
ECC,2,11,"Tak u rida ago uko̩lo̩ du kʼo̩wo̩-mi che, kpʼakanya du kʼu che ef uwñ. E̩ la go, o̩chaka-wñ chʼo̩wai, kpʼafu enʼo̩ ule. I la nʼile du kʼone̩ aje̩ o̩gane̩ olu-i n."
ECC,2,12,Tak u murida kʼu go e̩wñ ibe kpʼe̩wñ imu kpʼe̩wñ idada; todu e̩wñ oñ e̩ne̩ kʼi aro̩ne onu-i ache ge̩? Chai e̩wñ ku ma che igbegbele!
ECC,2,13,Tak i ne̩rʼumi eju ka kʼibe me̩ tʼidada le alu kʼugane̩ me̩ tʼe̩chubi le.
ECC,2,14,"Eju anibe dʼoji-wñ, ake̩do̩nola-wñ la lule̩ ef e̩chubi; u muda li ka kʼe̩wñ okate ake̩re̩bʼo̩chaka-ma."
ECC,2,15,"Tak u ka ef e̩do̩-mi kakini, Alu ki ake̩re̩bʼake̩do̩nola-wñ abe̩le̩ i ake̩re̩bʼumi ge̩, mak e̩wñ chi kʼomi anʼibe tule ta? Oñ u ka ef e̩do̩-mi kakini, E̩wñ o̩wai e-i ño̩ che ge̩."
ECC,2,16,Todu urewa anibe chʼogbegbele̩ tʼe-ake̩do̩nola-wñ le n. Iko̩ ki awa e̩jo̩-gba-i ma fʼe̩wñ du gbenyo̩ kpo̩kpe̩ me̩; abile kʼanibe kpʼake̩do̩nola-wñ aku okujo̩?
ECC,2,17,"Abe̩le̩ edeju-i chʼe̩wñ ulaka-mi, todabu kʼuko̩lo̩ ku ma che o̩gane̩ olu-i chʼe̩bie̩ne̩ eju-mi, todu o̩chaka-wñ chʼo̩wai, afu ene ule i che."
ECC,2,18,"Akanya uko̩lo̩-mi du kʼu che o̩gane̩ olu-i la chʼe̩wñ ulaka-mi, abu kʼu natʼo̩ no̩ tane̩ ñw e̩ne̩ ki awa ubi-mi chuu."
ECC,2,19,"E̩ne̩ ama abe̩k anibe i ache? abe̩k agbo̩go̩? I muda anʼo̩da e̩wñ du kʼu chʼakanya todu-wñ, kpʼe̩wñ kʼu nʼibe-mi che o̩gane̩ olu-i. E-i ño̩ chʼo̩wai ge̩."
ECC,2,20,"Todule̩ u murida kʼu je̩ ñw e̩do̩-mi muda ugbo uko̩lo̩ akanya du kʼu che o̩gane̩ o̩lu-i,"
ECC,2,21,"todu i nʼe̩ne̩ ki nʼibe kpʼe̩wñ ema kpʼo̩ka e̩wñ chʼakanya uko̩lo̩-wñ, i chaka dʼabe̩le̩ i atʼe̩wñ kʼi ne̩ le̩ no̩ tane̩ ñw e̩ne̩ ki ma chʼakanya-wñ n. E-le̩ ño̩ chʼo̩wai kpai e̩bie̩ne̩ inaina!"
ECC,2,22,Todu e̩wñ one̩ ne̩ kwef uko̩lo̩ akanya-wñ kpʼuja e̩do̩-wñ kʼi ne̩ gwʼo̩la-wñ uhia o̩gane̩ o̩lu-i?
ECC,2,23,"Todu o̩jo̩ñwa o̩jo̩ñwa-wñ du chʼe̩do̩dudu, akanya-wñ kʼi che la chʼe̩do̩ e̩kpabie̩; i chaka chʼodu e̩do̩-wñ adachi n. E-le̩ ño̩ chʼo̩wai ge̩."
ECC,2,24,"I nʼe̩wñ du ki nyo̩ tule ñw one̩ tʼuje̩wñ eje̩ kpʼomi eñmo̩ le n, kʼi la je̩ ñw onugo-wñ li e̩nyo̩ kwef uko̩lo̩ akanya-wñ. E-le̩ u ño̩ li ka kʼo̩wo̩ O̩jo̩ i kwo wa ge̩."
ECC,2,25,"Todu e̩ne̩ neke je̩ e̩wñ, e̩ne̩ neke hika dufu tʼumi le̩?"
ECC,2,26,"Todu O̩jo̩ adu ibe kpʼe̩wñ ema kpʼuyo̩ ñw e̩ne̩ kʼi ache e̩wñ ki arʼowñ e̩do̩. I muda dʼo̩bata e̩wñ eyajo̩ ugbudu ugbu-du ñw e̩nadure, todu kʼi ko ñw e̩ne̩ ki ache e̩wñ ki rʼO̩jo̩ e̩do̩. E-le̩ ño̩ chʼo̩wai kpʼafu ene ule̩ ge̩."
ECC,3,1,"E̩wñ du chenʼadiko, o̩la du ki dʼo̩gane̩ ojale che̩nʼiko-wñ:"
ECC,3,2,"iko o̩ma ebi, kpʼiko one̩ eku;"
ECC,3,3,"iko e̩wñ edu kpa, kpʼiko o̩ga eche kpa;"
ECC,3,4,"iko aku ero̩, kpʼiko anyi enyi;"
ECC,3,5,"iko okuta eko rinyo̩, kpʼiko okuta eyajo̩;"
ECC,3,6,"iko e̩wñ etene, kpʼiko e̩wñ elenyo̩;"
ECC,3,7,"iko e̩wñ ekpana, kpʼiko e̩wñ ega;"
ECC,3,8,"iko ufe̩do̩, kpʼiko ulaka eche;"
ECC,3,9,Ile e̩wñ achuko̩lo̩ aje̩ kwef akanya-wñ du kʼi ache taa?
ECC,3,10,Omi fʼakanya kʼO̩jo̩ ko ñw amo̩ma amone̩ kʼo̩wo̩-ma ki dʼefu-wñ li me̩.
ECC,3,11,"I fʼe̩wñ du che kʼi chʼalifia iko-wñ; i laño̩ dʼogbegbele̩ tʼef e̩do̩-ma, one̩ muds neke tejane̩ uko̩lo̩ kʼO̩jo̩ ache kwʼejodudu-wñ gbogbo tʼukpoji-wñ n."
ECC,3,12,U chema ka ki nʼe̩wñ ki nyo̩ tule todu ma tʼegwoguyo̩ kpʼeche e̩wñ ki nyo̩ gbogbo abu ku ma deju-i le n.
ECC,3,13,"Kʼe̩ne̩ du ki je̩ e̩wñ ki ñmo̩ kʼi ño̩ li e̩wñ e̩nyo̩ kwef akanya uko̩lo̩-wñ chaka, ele O̩jo̩ de̩."
ECC,3,14,"U chema ka kʼe̩wñ du kʼO̩jo̩ che chʼogbegbele̩; i nʼe̩wñ du ku ma abu tʼo̩ n, i la nʼe̩wñ du ku ma abu wane̩ n; O̩jo̩ la che kʼamone̩ ki bʼe̩gahi ñw u."
ECC,3,15,E̩wñ du ki do̩mo̩ te̩te̩do̩mo̩ igbelegbele; e̩wñ ki ade̩ ejo̩gba do̩mo̩ igbelegbele me̩; O̩jo̩ la ate̩jane̩ e̩wñ ki lale tʼubi.
ECC,3,16,"I ño̩ tʼe-le̩ le̩ ge̩, u ño̩ li o̩gane̩ olu ka kʼuña ajo̩ o̩kpakpa eka, o̩mo̩ e̩wñ e̩bie̩ne̩ de̩, oñ uña e̩wñ o̩kpakpa, o̩mo̩ e̩wñ ki ma nyo̩ n ño̩ de̩ ge̩."
ECC,3,17,"U ka ef e̩do̩-mi kakini, O̩jo̩ akajo̩ ame̩no̩kpakpa kpʼame̩ne̩bibi. Todu iko dʼano̩mo̩ todu o̩la kpʼuko̩lo̩ du."
ECC,3,18,"U ka ef e̩do̩-mi kakini, Todu amo̩ma amone̩, oñ O̩jo̩ do̩mo̩ añwa ma go, kʼama ki li ka kʼe̩la ofo ma che."
ECC,3,19,"Todu e̩wñ ki ake̩re̩bʼamo̩ma amone̩ ñʼake̩re̩bʼame̩la abe̩re̩me̩le̩ ge̩; chai e̩wñ okate ake̩re̩bʼuma: alu kʼoka-wñ aku abe̩le̩ e-ekeji aku ge̩; ochochi, iñmi-ma chʼokate. One̩ la rʼedʼoji dufu tʼame̩la abe̩re̩me̩le̩ le n; todu o̩chaka-wñ chʼo̩wai."
ECC,3,20,"O̩chaka-ma anyʼugboʼkate; e̩te̩-ma chaka chʼebutu, oñ o̩chaka-ma ñʼadabi chʼebutu ge̩."
ECC,3,21,"E̩ne̩ ma afu e-amone̩ abe̩k i anyʼate̩? kpʼafu ame̩la abe̩re̩me̩le̩, i anyʼo̩gane̩ ane̩-ile̩?"
ECC,3,22,"Abe̩le̩ u fu li ka ki nʼe̩wñ ki nyo̩ tʼone̩ eyo̩ ef uko̩lo̩-wñ kʼi ache le n, todu ukpe̩ e-wñ de̩: todu e̩ne̩ adʼu dabiwa kʼi ali e̩wñ ki wache ubi-wñ?"
ECC,4,1,"Tak u ño̩ rida ago edemane̩ ku ma dʼone̩ mane̩ o̩gane̩ olu-i chaka: e̩ la go, i chʼomi aku abo ku ma de ma mane̩ te̩, ma la nʼe̩ne̩ du kʼi anyʼuma e̩do̩ n; ukpahiu la dʼubi abo ku ma de amone̩ mane̩ le̩; amone̩ le̩ muda nʼe̩ne̩ du kʼi anyʼuma e̩do̩ n."
ECC,4,2,"Todule̩ u kwoje̩nyu ñw abo ki ku, oñ u ka kʼabo ku ma ku kpo̩kpe̩ gbede tʼabo ku ma deju abajo̩-i le;"
ECC,4,3,"ochochi, e̩ne̩ ki gbede tʼama meji le chʼe̩ne̩ ku ma ma bi ta n, kʼi ma la li uko̩lo̩ e̩bie̩ne̩ ku ma che o̩gane̩ olu-i n."
ECC,4,4,Tak u li abu kʼakanya uko̩lo̩ du kpʼuko̩lo̩ o̩ka du kʼone̩ ache aje̩ ñw ulie̩na ki dʼagbagba one̩ kpʼekeji-wñ. E-le̩ ño̩ chʼo̩wai kpʼafu ene ule.
ECC,4,5,"Ake̩do̩nola-wñ mʼo̩wo̩-wñ ko mʼe̩do̩ te̩, oñ i aje̩ o̩re̩la-wñ onugo."
ECC,4,6,E̩ko̩ o̩wo̩ʼka manyʼuñmi me̩ tʼe̩ko o̩wo̩ meji manyʼakanya uko̩lo̩ kpʼafu ene ule le.
ECC,4,7,Tak u mudabiwa oñ u li e̩wñ o̩wai o̩gane̩ olu-i.
ECC,4,8,"I nʼe̩ne̩ kʼowñ kate dago, i la nʼekeji n, i la nʼo̩ma n, i nʼo̩maye n; i chaka dabe̩le̩ akanya uko̩lo̩-wñ la nʼuda n; e̩wñ anana-wñ la bʼeju-wñ jo̩ n; i la atene kakini, Tod e̩ne̩ oñ u nachʼakanya e̩wñ-i, kʼomi aje̩ ñw ofu e̩wñ e̩nyo̩ ki bʼonugo-mi taa? E̩wñ owai ño̩ de̩ ge̩; ochochi, akanya e̩bie̩ne̩ i che."
ECC,4,9,"Eji nyo̩ tʼoka le, todabu ku ma nʼuro̩me̩ ki nyo̩ tod uko̩lo̩ akanya-ma."
ECC,4,10,"Todu iche̩wñ ku ma wane̩, oka adʼekeji-wñ kwane̩; ama atogwo ñw e̩ne̩ kʼowñ kate ale tak i wane̩, kʼi ma la nʼe̩ne̩ kʼi adʼu kwane̩ n."
ECC,4,11,"Omune̩ de̩ ge̩, one̩ meji dachi jo̩, o̩la-ma akpuna mʼomune̩; abʼe̩ne̩ʼkate ale kʼafu ma kpʼo̩ n?"
ECC,4,12,"Dagba one̩ neke fʼe̩ne̩ ʼkate du, one̩ meji abʼowñ jo̩. Odeele owu me̩ta ku ma da mʼomune̩ ahika ko̩da n."
ECC,4,13,"Okolobia ki chʼe̩no̩wo̩ ofo kʼi la nʼibe, me̩ tʼonu kʼi chʼogijo kʼi chʼake̩do̩nola-wñ kʼi ma je̩ ñw one̩ kʼo̩ o̩la ge̩ n le."
ECC,4,14,Todu i nʼe̩ne̩ ki kwʼef unyi dudu dufu kʼi jʼonu; i la nʼe̩ne̩ ku ma bi o̩mo̩fe̩ kʼi amud e̩nukpa.
ECC,4,15,"Omi fʼabo du ku ma deju ku ma jʼalule̩ o̩gane̩ olu-i li, ku ma jo̩ kpʼokolobia, owñ chʼe-ekeji ki koji-wñ;"
ECC,4,16,"aluka amone̩ du kʼowñ nʼo̩da-ma nʼukpoji n; abo ku ma jʼubi awa muda ayo̩ ñw u n. E̩wñ o̩wai de̩ ge̩, kpʼafu ene ule."
ECC,5,1,Fʼe̩re̩-we̩ de e̩gba kʼe̩ nyʼunyi O̩jo̩; todu ete̩me̩ru kʼe̩ gbʼo̩la me̩ tʼeko e̩wñ iche̩bo̩ amake̩do̩nola-ma wa le; todu ama ma ka kʼe̩bie̩ne̩ ma che le̩ n.
ECC,5,2,"Alu-we̩ ki ya n, e̩ ki la je̩ ñw e̩do̩-we̩ ki naju o̩la eka eju O̩jo̩ n, todu O̩jo̩ dʼefojale, uwe̩ la dʼane̩-ile̩-i, todule̩ uko̩la-we̩ ki chʼorere."
ECC,5,3,Todu o̩na ena kpʼakanya uko̩lo̩ e̩kute̩ akpe̩re̩ wa; omu ake̩do̩nola-wñ kpʼuko̩la e̩kute̩ akpe̩re̩ wa ge̩.
ECC,5,4,"E̩gba kʼe̩ dʼoji ñw O̩jo̩, e̩ ki che̩du era n; todu i nʼe̩do̩ e̩bo ugbo amake̩do̩nola-ma n. Fʼe̩wñ kʼe̩ dʼoji le̩ ra."
ECC,5,5,"I nyo̩ kʼe̩ we edʼoji, tʼedʼoji tak e̩ ma ra n le."
ECC,5,6,"E̩ ki je̩ ñw alu-we̩ je̩ ñw o̩re̩la-we̩ dure n, e̩ ki la ka eju onuche̩ kakini, Ela u la le̩ n; e̩wñ chi kʼO̩jo̩ awe̩do̩rʼomuko̩la-we̩ kʼi la akpʼuko̩lo̩ kʼo̩wo̩-we̩ che bie̩?"
ECC,5,7,"Todu ugbo kʼo̩na ena chʼe̩kute̩, kpai ugbo kʼuko̩la ofo chʼo̩be̩le̩ke̩te̩ e̩wñ o̩wai jo̩: uwe̩ ki muda railo O̩jo̩."
ECC,5,8,"Iche̩wñ kʼe̩ li abu ku ma tʼame̩nu-kpa mane̩, kʼame̩nafuma mʼoii ajo̩ ochochi, kpʼo̩kpakpa ko bʼoj ane̩ʼka te̩, o̩la le̩ ki chʼe̩ awuwu n; todu e̩ne̩ ki dʼate̩ ñw abo ate̩ anyeti; abo ku ma jʼate̩ ñw ama do̩mo̩."
ECC,5,9,"Anubile̩ ge̩, ile ki kwʼef ane̩, e̩ne̩ du ne̩, oko are̩ ñw onu onugo."
ECC,5,10,O̩ko̩ abʼe̩ne̩ ki afe̩do̩ o̩ko̩ jo̩ n; ile eje̩ la abʼe̩ne̩ ki afe̩do̩ e̩wñ anana jo̩ n. E̩wñ o̩wai ño̩ de̩ ge̩.
ECC,5,11,"E̩gba kʼane̩ nana nyo̩gba, abo ku ma aje̩ ño̩ nana nyo̩gba ge̩; e̩wñ chʼile kʼe̩ne̩ ki ne̩ aje̩ tʼenʼeju-wñ ago ma ofo le?"
ECC,5,12,"Olu kʼe̩ne̩ ki achʼakanya uko̩lo̩ ale̩ abʼe̩ e̩do̩, dagba i chaka je̩ e̩wñ re dagba i je̩ e̩wñ nana; efu anana ki ko̩ ololo la aje̩ ñw u lolu n."
ECC,5,13,"E̩wñ ki bie̩ne̩ tabale kʼu li o̩gane̩ olu-i do̩mo̩: owñ chʼe̩wñ anana kʼanana agwo̩nyu kʼi chʼo̩la-wñ e̩bie̩ne̩,"
ECC,5,14,e̩wñ anana le̩ la alenyo̩ rʼo̩wo̩ lʼugbo e̩wñ e̩bie̩ne̩ kʼi adʼu che. I la che̩wñ kʼi fʼo̩ma e̩ne̩ke̩le̩ bi e̩wñ abo̩ o̩wo̩-wñ n.
ECC,5,15,Alu kʼi kwʼefu iye-wñ dufu ago ofo abe̩le̩ i alo alu kʼi wa le̩. I la nʼe̩wñ du kwef uko̩lo̩ akanya kʼi che kʼi adu nʼo̩wo̩ alo n.
ECC,5,16,"E-i ño̩ chʼe̩wñ e̩bie̩ne̩ tabale kakini, Alu du kʼi de̩ e̩gba kʼi wʼile̩ abe̩le̩ i alo; e̩wñ chʼile kʼi ne̩ todu akanya uko̩lo̩ kʼi che tod afu ofo;"
ECC,5,17,o̩jo̩ñwa o̩jo̩ñwa-wñ du i dʼef e̩chubi aje̩ e̩wñ; e̩do̩dudu kpʼo̩ga kpʼuwe̩do̩ ki manyʼu chʼe̩kute̩.
ECC,5,18,"Go, e̩wñ kʼu li kʼi nyo̩ kʼi laño̩ chʼeju-wñ che todu kʼone̩ ki je̩ kʼi la ñmo̩, kʼi la ali e̩nyo̩ ef akanya uko̩lo̩ du kʼi ache o̩gane̩ olu-i, aluka o̩jo̩ ude-ju-wñ du kʼO̩jo̩ du ñw u, todu ukpe̩-wñ de̩."
ECC,5,19,"E̩ne̩ du kʼO̩jo̩ kʼe̩wñ anana kpʼidu ñw u, kʼi laño̩ dʼukpahiu ñw u kʼi dʼu che e̩wñ ñw o̩la-wñ, kʼi U agbʼukpe̩-wñ kʼi la ali e̩do̩ e̩bo̩ kwef akanya uko̩lo̩-wñ, ele kʼO̩jo̩ du ñw u de̩."
ECC,5,20,"Todu i ñʼarewa o̩jo̩ udeju-wñ nyo̩nyo̩ n, todu O̩jo̩ aje̩ ñw e̩do̩-wñ bo̩ e̩gba du."
ECC,6,1,"E̩wñ e̩bie̩ne̩ʼka kʼu li o̩gane̩ olu-i do̩mo̩, i la woji nʼamone̩ oji:"
ECC,6,2,"e̩ne̩ kʼO̩jo̩ kʼe̩wñ anana, kpʼidu, kpʼojima ñw u, kʼi ma nʼe̩wñ du ki bo̩ kʼonugo-wñ añeju-wñ n, kʼO̩jo̩ ma muda dʼukpahiu ñw u kʼi aje̩ n, chai ononojo mʼu ko je̩; e-le̩ chʼo̩wai, o̩ga ki bie̩ne̩ i la che."
ECC,6,3,"One̩ chaka bi o̩ma e̩ne̩ke̩le̩ ogume̩lu, kʼi la deju o̩do̩ wewe, kʼojo̩lugbo-wñ kpo̩kpe̩ nana, kʼonugo-wñ ma ko̩ ñw e̩wñ e̩nyo̩ n, kʼi ma la nʼe̩ne̩ kʼi adʼu ji n, u kakini, O̩ma kʼiye-wñ ko rinyo̩ me̩ tʼowñ le."
ECC,6,4,"Todu ewa-wñ chʼo̩wai, elo-wñ la chʼef e̩chubi, e̩chubi la bʼodu-wñ ma;"
ECC,6,5,"eju-wñ la dʼolu n, i la mʼo̩ n, e-le̩ nʼuñmi lʼekeji le."
ECC,6,6,"Dagba i chaka deju o̩do̩ icham nyʼo̩gwo̩ko̩ onu meii, kʼi ma la li e̩nyo̩ du n, o̩chaka-ma anyʼugbo kate n?"
ECC,6,7,"Akanya uko̩lo̩ du kʼone̩ ache, i ache ñw alu-wñ, i muda bʼebi-wñ jo̩ n."
ECC,6,8,E̩wñ anibe ne̩ du ake̩do̩nola-wñ ta? E̩wñ do̩mo̩ ñw e̩no̩bata kʼi meju emʼo̩la-wñ ne̩ eju abo ku ma deju?
ECC,6,9,"E̩wñ kʼeju ali nyo̩ tʼeñeju e̩wñ tʼemi tʼemi le; e-le̩ ño̩ chʼo̩wai, kpʼafu ene ule ge̩."
ECC,6,10,"E̩wñ du ki te̩te̩de̩, ma dʼodu ñw u kpo̩kpe̩ me̩, ma chema ab one̩ de̩, kʼi ma la neke bʼe̩ne̩ ki gbiti tʼowñ le kajo̩ n."
ECC,6,11,"Abu kʼe̩wñ wewe do̩mo̩ ki aje̩ ñw e̩wñ o̩wai nana nyo̩gba, ugbo e̩tule e-one̩ de̩ efu-wñ?"
ECC,6,12,Todu e̩ne̩ ma e-ki nyo̩ ñw one̩ o̩jo̩ du kʼi aje̩ dabe̩ne̩ kʼojiji e̩wñ ef udeju o̩wai-i? E̩ne̩ neke ka ñw one̩ e̩wñ ki awa ubi-wñ o̩gane̩ olu-i.
ECC,7,1,Odu e̩nyo̩ ene̩ nyo̩ tʼekpo o̩me̩me̩le̩ ene̩ le;
ECC,7,2,"Elo tʼunyi eku ede̩ nyo̩ tʼelo tʼunyi oko̩te̩ le; todu e-le̩ chʼukpoji amone̩ du, oñ e̩ne̩ ki deju adʼu tʼe̩do̩-wñ."
ECC,7,3,"E̩do̩ e̩kpabie̩ nyo̩ tʼanyi le, todu lugbo eju ki kpa oñ iwo̩ e̩do̩ abuchi."
ECC,7,4,E̩do̩ anibe dʼunyi eku ede̩; e̩do̩ amake̩do̩nola-ma muda jʼef unyi anyi.
ECC,7,5,Uka amanibe egbo̩ nyo̩ tʼeli amake̩do̩nola-ma egbo̩ le.
ECC,7,6,"Todu alu kʼuko̩la ikeke ki jʼofe ucha de̩, abe̩le̩ oñ anyi ake̩do̩nola-wñ de̩; e-le̩ ño̩ chʼowai ge̩."
ECC,7,7,"Afuma eche agwʼanibe imu chuu,"
ECC,7,8,Ukpoji e̩wñ nyo̩ tʼuchane̩-wñ le; e̩ne̩ ki fe̩do̩je̩ nyo̩ tʼe̩ne̩ ki ake le.
ECC,7,9,"E̩ ki naju ef e̩do̩-we̩ kʼe̩ we̩do̩ n,"
ECC,7,10,"E̩ we eka kakini, Ab i le kʼiko igbele nyo̩ tʼabajo̩-i le?"
ECC,7,11,"Ibe ene̩ chenyo̩ dab e̩wñ ogu eje̩,"
ECC,7,12,Todu olubo ibe dab olubo̩ o̩ko̩;
ECC,7,13,E̩ ki fʼibe uko̩lo̩ O̩jo̩ kpe̩;
ECC,7,14,"O̩jo̩ ura e̩ ki jʼura, oñ o̩jo̩ e̩bie̩ne̩ e̩ ki kpibe; O̩jo̩ fʼoka-wñ che ki fʼika tʼika kpai ekeji, todu kʼone̩ ki we eli e̩wñ ki awache ubi-wñ."
ECC,7,15,E̩wñ-i du u fuli o̩jo̩ o̩wai kʼu je̩: i chenʼe̩no̩kpakpa kʼi alenyo̩ ef o̩kpakpa-wñ. I laño̩ nʼe̩ne̩bibi kʼi akpo-jolugbo ef uko̩lo̩ e̩bie̩ne̩ kʼi ache.
ECC,7,16,"E̩ ki chʼe̩no̩kpakpa guʼe̩gu du n, e̩ ki la che kʼe̩ nʼibe ololo ololo n; e̩wñ chi kʼe̩ kpʼo̩la-we̩ tinyo̩?"
ECC,7,17,"E̩wñ bibi-we̩ ki chʼo̩be̩le̩ke̩te̩ n, e̩ ki la gwʼo̩la-we̩ idada n, e̩wñ chi kʼuwe̩ adʼiko-we̩ nyo̩ aku?"
ECC,7,18,"I nyo̩ kʼe̩ gwo̩nyʼe̩wñ-i, kʼe̩ muda we efʼo̩wo̩-we̩ ubi bʼe-le̩ te̩; todu e̩ne̩ ki arailo O̩jo̩ akwʼef e̩wñ le̩ dufu chaka."
ECC,7,19,"Ibe chʼukpahiu ñw anibe, tʼabo̩da me̩gwa ku ma jʼewoʼka le."
ECC,7,20,"Ochochi, i nʼe̩no̩kpakpa okate ile̩-i kʼi achʼe̩nyo̩ kʼi ma adure n."
ECC,7,21,"E̩ ki netiru o̩la tʼo̩la du ku ma ka n, tode̩gba kʼe̩ gbo̩ abu kʼadu-we̩ abʼe̩ na;"
ECC,7,22,ef e̩do̩-we̩ onugo chema ka kʼuwe̩ fʼina bu abo omune̩ o̩gbe̩nugbe̩.
ECC,7,23,"E̩wñ-i du u nʼibe ajama; u kakini, Omi anʼibe; i muda jiji rʼumi."
ECC,7,24,"E̩wñ ki do̩mo̩, jʼo̩najiji, i la nʼefu tabale; e̩ne̩ neke gwʼili-wñ?"
ECC,7,25,"U murida oñ e̩do̩-mi kad e̩wñ ema, kʼu tejane̩, kʼu laño̩ tene ibe, kʼu ma udo-jijo̩ e̩wñ, kʼeju-mi ki neru ka kʼe̩wñ bibi chʼibe̩te̩, kʼe̩wñ idada la chʼimu ehi."
ECC,7,26,"U li ka kʼonobule̩ kʼe̩do̩-wñ chʼoku kpʼiga, kʼo̩wo̩-wñ la chʼigbaligba, rikoko tʼuku le. E̩ne̩ du ki ache e̩wñ ki rʼO̩jo̩ e̩do̩ afʼonobule̩ le̩ o̩wo̩; oku-wñ mud amu e̩nadure."
ECC,7,27,"Me̩ go, e̩wñ kʼu li le̩ de̩, Ako̩la ñw ujeju ka-i; u tejane̩ okoke kʼu mʼoji-wñ."
ECC,7,28,"E̩wñ kʼonugo-mi tene o̩ko̩ko̩lo̩ le̩, u li e-le̩ n; u fʼe̩ne̩ke̩le̩ʼka li ef amone̩ icham nyʼo̩gwo̩ko̩, u muda li onobule̩ʼkate ef abo-i chaka n."
ECC,7,29,E̩ go e-i kʼu li ta: ka kʼO̩jo̩ chʼone̩ tʼo̩kpakpa; ma muda tejane̩ e̩wñ ibe eñwa wewe.
ECC,8,1,E̩ne̩ dab anibe?
ECC,8,2,"U kakini, Fʼe̩wñ kʼonu ñwa de, e-le̩ chʼutodu O̩jo̩ kʼe̩ go̩;"
ECC,8,3,"e̩ ki naju kʼe̩ kwo bʼeju-wñ te̩ n; e̩ ki jukutʼe̩wñ e̩bie̩ne̩ n, todu i ache e̩wñ ki rʼowñ eju."
ECC,8,4,"Todu o̩la onu chenʼukpahiu; e̩ne̩ la neke ka ñw u kakini, E̩wñ e̩ che?"
ECC,8,5,E̩ne̩ ki ade uko̩ kʼonu te̩ ali e̩wñ e̩bie̩ne̩ du n; e̩do̩ anibe la ama iko kpʼajo̩;
ECC,8,6,"todu o̩la du chenʼiko, kpʼajo̩-wñ ku ma aka; todu e̩bie̩ne̩ one̩ nʼo oji te̩ olo̩lo̩."
ECC,8,7,"Todu t ma e̩wñ ki awache n, todu e̩ne̩ neke ka ñw u alu kʼi ade̩?"
ECC,8,8,I nʼe̩ne̩ du kʼi nʼo̩da afu kʼi agwo̩nyʼafu n; abe̩le̩ e̩ne̩ du la nʼo̩da o̩jo̩ uku n; i nʼedʼo̩la-we̩ tane̩ ef ogu n. Abe̩le̩ e̩wñ bibi la adʼe̩ne̩ ki tʼo̩ o̩wo̩ tane̩ n.
ECC,8,9,"U fʼe̩wñ-i du li, oñ u dʼe̩do̩ tʼuko̩lo̩ du ku ma che o̩gane̩ olu-i. I che̩nʼe̩gba kʼone̩ anʼo̩da e̩ne̩ omune̩ ki abie̩ne̩ ñw u."
ECC,8,10,"U ño̩ li abu ku ma kʼame̩ne̩bibi ji, oñ ma le ma. Oñ abo ku ma fʼe̩wñ o̩kpakpa che kwʼuña kiafo̩ alo; taku ma gbenyo̩ ma ef ewo le̩: e-le̩ ño̩ chʼo̩wai kpo̩."
ECC,8,11,"Todu abu ku ma ma hika je̩ ñw abo ku ma chʼuko̩lo̩ e̩bie̩ne̩ chʼudu ku ma bu ñwu ma n, todule̩ oñ e̩do̩ amo̩ma amone̩ gbo ku ma che e̩wñ e̩bie̩ne̩."
ECC,8,12,"Dagba e̩nadure chaka chʼe̩wñ e̩bie̩ne̩ onu ogume̩lu, kʼi laño̩ kpo-jolugbo, omi muda ma kʼi anyo̩ ñw abo ku ma railo O̩jo̩ chuu, owñ chʼabo ku ma railo jʼo̩gba-wñ."
ECC,8,13,"1 muda anyo̩ ñw e̩ne̩bibi n, i la akpʼojolugbo-wñ kʼi dab ojiji e̩wñ n, todabu kʼi ma railo o̩gba O̩jo̩ n."
ECC,8,14,"E̩wñ o̩wai oka ku ma che ile̩-i do̩mo̩: owñ chʼabu kʼame̩no̩kpakpa do̩mo̩ kʼi ake̩re̩bʼuma teju alu kʼi ake̩re̩bʼuko̩lo̩ ame̩ne̩bibi; abe̩le̩ ge̩, i nʼame̩ne̩bibi ku ma nʼejile teju alu kʼuko̩lo̩ o̩kpakpa anʼejile. U kakini, E-le̩ ño̩ chʼo̩wai ge̩."
ECC,8,15,"Tak u je̩nyʼe̩wñ anyi, todabu kʼone̩ ma nʼe̩wñ du ki nyo̩ o̩gane̩ olu-i tʼe̩wñ e̩je̩ kpʼe̩wñ eñmo̩ kpʼe̩do̩ e̩bo̩ le n; todu e-le̩ alebʼo̩ ef akanya uko̩lo̩-wñ o̩jo̩ du kʼudeju-wñ, kʼO̩jo̩ du ñw u o̩gane̩ olu-i, akade."
ECC,8,16,"E̩gba kʼu dʼe̩do̩-mi tʼe̩wñ ibe ema, kʼu li akanya du ku ma che ile̩-i, (todu i nʼe̩ne̩ kʼi ma dʼolu chʼeju tʼodu tʼo̩ro̩ka n)."
ECC,8,17,"Tak u fʼuko̩lo̩ O̩jo̩ li chaka, u ka kʼone̩ neke li uko̩lo̩ du ku ma che o̩gane̩ o̩lu-i n. Todu alu du kʼone̩ chaka chʼo̩la-wñ akanya kʼi atejane̩ i aliʼu n kpo̩. Anoji e-le̩ ge̩, dagba anibe do̩ kʼi ama, i nekʼaliʼu n."
ECC,9,1,"Todu u mʼe̩wñ-i du du tʼe̩do̩ kʼu tejane̩ ofe-wñ, ka kʼame̩no̩kpakpa kpʼamanibe kpʼuko̩lo̩-ma jʼef o̩wo̩ O̩jo̩; dagba i chʼufe̩do̩ dagba i chʼulaka, one̩ amʼo̩ n. E̩wñ du jʼo̩gba-ma."
ECC,9,2,"E̩wñ duawʼugbo e̩ne̩ duokujo̩, e̩wñ okate ache e̩no̩kpakpa kpʼe̩ne̩bibi; tʼe̩ne̩nyo̩, tʼe̩ne̩ ki fe̩, tʼe̩ne̩ ki ma fe̩ n, tʼe̩ne̩ ki achʼiche̩bo̩, tʼe̩ne̩ ki ma chʼiche̩bo̩ n; alu kʼe̩ne̩nyo̩ de̩ alu le̩ e̩nadure de̩; tʼe̩ne̩ ki age̩bo̩, tʼe̩ne̩ ki acho-kpo e̩bo̩ ego̩."
ECC,9,3,"E̩bie̩ne̩ ki dʼef e̩wñ du ku ma che o̩gane̩ olu-i le̩ de̩, ka kʼe̩wñ kate ake̩re̩bʼuma chaka. Ochochi, e̩do̩ amo̩ma amone̩ che̩ko̩ ñw e̩bie̩ne̩; imu ehi dʼef e̩do̩-ma abu ku ma deju, ubi e-le̩ ma la anyʼugbo abo ki ku."
ECC,9,4,Todu e̩ne̩ ki manyʼabo ku ma deju chaka nʼukibeno: todu abia ki deju me̩ tʼidu ki ku le.
ECC,9,5,"Todu abo ku ma deju chema ka kʼama aku, abo ki ku muda ma e̩wñ du n, i ño̩ nʼuloko ñwu ma ge̩ n; todu ma gbenyo̩ urewa-ma."
ECC,9,6,"Tʼufe̩do̩-ma, tʼulaka-ma, tʼulie̩na-ma lenyo̩ kpo̩kpe̩ me̩. Ma laño̩ nʼukpe̩ ef e̩wñ du ku ma che o̩gane̩ o̩lu-i o̩gbegbele̩ ge̩ n."
ECC,9,7,"Lo we̩, e̩ jʼuje̩wñ-we̩ kpʼuyo̩, kʼe̩ la ñmʼomi achiwebe̩te̩ma-we̩ kpʼe̩-do̩ e̩bo̩; todu O̩jo̩ mʼuko̩lo̩-we̩ gba me̩."
ECC,9,8,E̩wñ o̩la-we̩ ki fe̩ e̩gba du; e̩ ki je̩ ñw ekpo ki kwo bʼoji-we̩ te̩ n.
ECC,9,9,"E̩ ki nʼe̩do̩ e̩bo̩ bʼo̩ya-we̩ kʼe̩ fe̩do̩ gugu o̩jo̩ udeju-we̩ e-o̩wai du kʼi du ñw e̩ o̩gane̩ olu-i; todu e̩wñ ki chʼukpe̩-we̩ ef udeju-i de̩, kpʼef akanya-we̩ du kʼuwe̩ ache o̩gane̩ olu-i."
ECC,9,10,"E̩wñ du kʼo̩wo̩-we̩ tʼo̩, e̩ nʼukpahiu-we̩ che; todu i nʼuko̩lo̩ du kpʼibe e̩wñ eñwa kpʼe̩wñ ema kpʼibe ef o̩jegu ugbo kʼuwe̩ anyi le̩ n."
ECC,9,11,"Oñ u mudabi ali o̩gane̩ olu-i, kakini, Ule era i chʼe̩ne̩ ki ahio̩wane̩ adu n; i la chʼabo ki nʼukpahiu adu ef ogu n; i la chʼamanibe nʼuje̩wñ n; i ñʼachʼabo ku ma mʼoji e̩wñ ane̩ e̩wñ anana n; i la chʼabo ku ma chʼo̩ka uko̩lo̩ oñ ma aliʼuma eju n; iko kpʼe̩wñ agbajiko muda ake̩re̩bʼe̩ne̩ du."
ECC,9,12,"Todu one̩ ñʼama iko-wñ n, i dab ame̩ja ku ma mu ef iga bie̩ne̩, kpʼame̩we̩ ku ma nʼoku mu, abe̩le̩ oñ ma mu amo̩ma amone̩ iko e̩bie̩ne̩, e̩gba kʼi lewa banʼuma achigili."
ECC,9,13,"Omi ño̩ li ibe o̩gane̩ olu-i abe̩i, oñ i wʼumi eju nana."
ECC,9,14,"Ewo ke̩ke̩ do̩mo̩, one̩ re la jʼefu-wñ. Tak onu lile wa akʼogu bʼo̩, i la fʼala kpa nyʼu, i laño̩ fʼaku lile bu nyʼu."
ECC,9,15,Oñ ma fʼe̩no̩wo̩ ofoʼka kʼi chʼanibe li o̩mo̩. Tak e̩ne̩ le̩ nʼibe-wñ gba ewo le̩ tane̩; i muda nʼe̩ne̩ du ki rewa e̩no̩wo̩ ofo le̩ n.
ECC,9,16,"Tak u kakini, Ibe nyo̩ eʼukpahiu le, i chaka dʼabe̩le̩ ma achʼe̩de̩te̩ ibe e̩no̩wo̩ ofo le̩ kpo̩, ma la nyʼo̩la-wñ kʼi ka eti n."
ECC,9,17,O̩la anibe ku ma gbo ye̩e̩ la nyo̩ tʼogu kʼe̩ne̩ ki nʼo̩da ef amake̩do̩nola-ma akpa le.
ECC,9,18,Ibe nyo̩ tʼe̩wñ ido̩na ogu le; e̩nadureʼka muda akpʼe̩wñ e̩nyo̩ nana bie̩.
ECC,10,1,Oku amachichi je̩ ñw ekpo e̩ne̩ ki achʼotulale alu;
ECC,10,2,"E̩do̩ anibe dʼo̩wo̩ awo̩to̩-wñ,"
ECC,10,3,"Ochochi e̩gba kʼakamagbo̩ alule̩ ej o̩na, ibe nyaru owñ,"
ECC,10,4,"Iche̩wñ kʼe̩do̩ e̩ne̩ ki nʼo̩da chane̩ ekparʼe̩, e̩ ki kwo bʼuña-we̩ te̩ n,"
ECC,10,5,"E̩bie̩ne̩ʼka kʼomi li o̩gane̩ olu-i do̩mo̩, i dabe̩ne̩ kʼila ki kwʼugbo e̩no̩-da;"
ECC,10,6,ma dʼidada gugu ef uña o̩gba oñ amanana gugu ej ubi.
ECC,10,7,"Omi li abu kʼamadu tanʼanya, kʼamagboji lule̩ ane̩pe̩te̩ dabe̩ne̩ kʼamadu."
ECC,10,8,E̩ne̩ ki agwʼura añwa tʼef uwñ;
ECC,10,9,"E̩ne̩ ki akʼokuta okuta achʼo agbe,"
ECC,10,10,"Iche̩wñ kʼalu ebije ma le̩ n, kʼone̩ ma no̩ alu-wñ n,"
ECC,10,11,"Ejo fʼone̩ lo̩ tak achifamu kʼi gbʼo̩ ibe,"
ECC,10,12,"O̩la ki kwef alu anibe afʼone̩ mʼo̩ o̩la,"
ECC,10,13,"Uchane̩ o̩la alu-wñ chʼidada,"
ECC,10,14,"Idada akekale̩ nyʼo̩gba,"
ECC,10,15,"Akanya kʼamake̩do̩nola-ma ache agwʼuma uhia,"
ECC,10,16,"Atogwo ñw e̩, O ane̩, e̩gba kʼonu-we̩ chʼimo̩to̩,"
ECC,10,17,"O ane̩, e̩gba kʼonu-we̩ chʼomone̩, e̩ gbede,"
ECC,10,18,Iñelebu aje̩ ñw ojokunyi atada;
ECC,10,19,"Ma hi o̩je̩ uyo̩ tod anyi,"
ECC,10,20,"E̩ ki bʼonu ina n, i chaka chʼef e̩do̩-we̩, e̩ che n;"
ECC,11,1,"Kʼuje̩wñ-we̩ ro̩ jʼej omi,"
ECC,11,2,"Fʼukpe̩-wñ kpe̩ ñw abo mebie kpʼe̩-jo̩,"
ECC,11,3,"Iche̩wñ kʼakpa ko̩ ñw omi ojale,"
ECC,11,4,E̩ne̩ ki agʼej afu afiʼe̩yo̩ tuka n;
ECC,11,5,"Alu kʼuwe̩ ma mʼo̩na afu n, kpʼo̩na kʼachiku ef abio̩ma onobule̩ ki defu ale n, alu le̩ oñ uwe̩ ma mʼuko̩lo̩ O̩jo̩ kʼi ache e̩wñ du le̩ n."
ECC,11,6,"E̩ kʼe̩yo̩-we̩ gbe̩ odudu waa. E̩ ki la fʼo̩wo̩-we̩ wʼubi e̩gha ane̩ n, todu uwe̩ mʼe-kʼi ara n, abe̩k e-i, abe̩k e-le̩, abe̩k ukani ejeji-wñ anyo̩ okujo̩."
ECC,11,7,"Ugane̩ arinyo̩ ochochi, i la nyo̩ kʼeju ki li o̩lu."
ECC,11,8,"Todu dagba one̩ chaka deju o̩do̩ wewe, kʼi nʼuyo̩ ef uwñ okoke du; i ki muda dibetʼo̩jo̩ e̩chubi, todu i awewe; e̩wñ du ki awa chʼowai."
ECC,11,9,"O okolobia, e̩ nayo̩ abu kʼe̩ chʼokolobia, e̩ ki la je̩ ñw e̩do̩-we̩ ki bo̩ o̩jo̩ okolobia-we̩, kʼe̩ la lule̩ o̩na kʼe̩do̩-we̩ du, teju alu kʼeju-we̩ agane̩ kade; uwe̩ ki muda ma kakini, O̩jo̩ adʼuwe̩ ajo̩ tod e̩wñ-i du."
ECC,11,10,"Todule̩ e̩ ki mʼe̩do̩dudu du tinyo̩ bʼef e̩do̩-we̩ te̩, kʼe̩ la kʼe̩wñ e̩bie̩ne̩ kwo bʼo̩re̩la-we̩ te̩; todu iko imo̩to̩ okolobia kpai iko adanyi chʼowai."
ECC,12,1,"E̩ ki la dibetʼe̩ne̩ ki nyi we̩ o̩jo̩ okolobia-we̩, o̩gba tak iko e̩bie̩ne̩ ki wa, kʼo̩do̩ e̩gba kʼuwe̩ akakini, “U nʼube̩do̩ ef uwñ n” mute wa;"
ECC,12,2,o̩gba tak olu kpʼugane̩ kpʼochu kpʼilawo chane̩ echubi kʼomi lo̩ kʼakpa mudabiwa;
ECC,12,3,"o̩jo̩ kʼo̩la amadide unyi chane̩ ega, kʼamagbiti adʼoji lo̩, kʼabobule̩ ku ma no̩ e̩wñ we enʼe̩wñ, ukpe̩ leu ma bo̩ re ofo, kʼabo ku ma nyʼope gʼo̩do̩da chubi;"
ECC,12,4,"kʼama fʼalu o̩na ojukpologu re; kʼekuku e̩wñ eno̩ bo̩ re, kʼone̩ akwane̩ todu omuko̩la e̩we̩ kʼi agbo̩, ku ma fʼamo̩ma onobule̩ ku ma keli chi ukata;"
ECC,12,5,"ochochi, ama ño̩ railo e̩wñ ki dʼatate̩; e̩wñ okpo la jʼej o̩na; tak oli almond adikoko; kʼakpachi la chʼadu, kʼeñeju e̩wñ ma de̩ ge̩ n; todabu kʼone̩ anyʼunyi-wñ ki chʼogbegbele̩, oñ abo ku ma deku tale ej o̩na ej o̩na;"
ECC,12,6,"o̩gba tak iku ajifa le̩ muko̩da, abe̩k otube̩ o̩jamalia mukpo̩-fo̩, abe̩k o̩cha kpo̩fo̩ alu e̩bi omi, abe̩k injini ku ma du kpʼomiofo mukpabie̩ alu obuga,"
ECC,12,7,"tak ebutu mudabi tʼane̩pe̩te̩ ugbo kʼi de̩ akwoubi, kʼafu la mudabi tʼugbo O̩jo̩ kʼi dʼu wa."
ECC,12,8,"O̩wai e-o̩wai, Ako̩la ñw ujeju ka-i; e̩wñ du chʼo̩wai."
ECC,12,9,"Ubi le̩ ge̩ abu kʼAko̩la ñw ujeju le̩ chenʼibe, i ño̩ ko̩ amone̩ e̩wñ ibe ema ge̩. I nakpibe̩, i kwotejane̩, i la fʼita ita wewe te̩ru jo̩."
ECC,12,10,"Ako̩la ñw ujeju le̩ kwotejane̩ o̩la ki abe̩do̩, kpʼe̩wñ ku ma ko̩ tʼo̩kpakpa, owñ chʼo̩la ochochi."
ECC,12,11,"O̩la amanibe dab ebije ku ma du gwunyʼofe kʼokuno̩ kʼi lule̩, eyajo̩-wñ la dab ale ku ma fuka nyʼe̩wñ kpaka: adidala okate ko wa."
ECC,12,12,"Anubi le̩ ge̩, o̩ma-mi, e̩ ki je̩ ñwu ma kʼuwe̩ e̩wñ o̩la; o̩takada etito̩ e̩che̩ i nʼuda n, oñ e̩wñ eko̩che̩ ololo agwʼo̩re̩la uhia."
ECC,12,13,"Ukpoji o̩la-i chaka de̩; a fʼe̩wñ du gbo̩ me̩; railo O̩jo̩, kʼe̩ fʼuko̩ uko̩ kʼi te̩ de; todu e-ki chʼo̩gbodudu e̩wñ e-one̩de̩."
ECC,12,14,"Todu O̩jo̩ adʼuko̩lo̩ okoke du wʼef ajo̩, i chaka chʼe̩wñ du ki maja, dagba i nyo̩ dagba i bie̩ne̩."
SNG,1,1,Eli e-eli ki chʼe-So̩lo̩mo̩n de̩.
SNG,1,2,O i ki dʼalu-wñ kʼumi alu!
SNG,1,3,"ekpo-we̩ akpo nyo̩nyo̩,"
SNG,1,4,"Fa mi, awa la afule tʼuwe̩ ubi."
SNG,1,5,"U chʼedudu, u muda chʼuto̩ eju,"
SNG,1,6,"Me̩ ki kejurʼumi ukpe̩ kʼu chʼedudu n,"
SNG,1,7,"O uwe̩ kʼonugo-mi afe̩do̩-wñ le̩,"
SNG,1,8,"Uwe̩ ma ma n,"
SNG,1,9,"O, e̩no̩wo̩-mi, omi dʼuwe̩ wawe,"
SNG,1,10,"Iti-we̩ chʼuto̩ ñw e̩wñ ijaga ku ma re nyʼu,"
SNG,1,11,"Awa aba o̩jamalia okokolo ñw e̩,"
SNG,1,12,"Abu kʼonu gugu itebulu-wñ,"
SNG,1,13,"E̩ne̩ kʼu nache̩do̩-wñ dabe̩ne̩ kʼakpulu mur,"
SNG,1,14,E̩ne̩ kʼu nache̩do̩-wñ dab ododo he̩na ki tiga jo̩ yolo yolo
SNG,1,15,"Go, uwe̩ chʼalifia, e̩no̩wo̩-mi;"
SNG,1,16,"Go, uwe̩ chʼalifia, uwe̩ kʼu nache̩do̩-wñ le̩,"
SNG,1,17,"igbo oli unyi-wa che sida,"
SNG,2,1,"Omi chʼo̩dodo Sharo̩n,"
SNG,2,2,"Dabe̩ne̩ kʼododo lili ki jʼef ikeke,"
SNG,2,3,"Alu kʼoli ape̩l de̩ ef oli efoko,"
SNG,2,4,"I mʼumi du wʼunyi omi achiwebe̩te̩ma,"
SNG,2,5,"Dʼe̩gbe̩ achiwebe̩te̩ma chʼabune mi,"
SNG,2,6,"Oji-mi nʼo̩wo̩-wñ awohi,"
SNG,2,7,"Ame̩ amo̩ma onobule̩ Je̩rusale̩m,"
SNG,2,8,Omuko̩la e̩ne̩ kʼu nache̩do̩-wñ de̩!
SNG,2,9,"E̩ne̩ kʼu nache̩do̩-wñ le̩ dab egbi,"
SNG,2,10,E̩ne̩ kʼu nache̩do̩-wñ le̩ ko̩la oñ i ka ñw umi kakini:
SNG,2,11,"todu go, afu o̩we̩ takpa me̩,"
SNG,2,12,"Ododo kwodufu ane̩-ile̩,"
SNG,2,13,"E̩ro oli o̩gbaikolo akpa me̩,"
SNG,2,14,"O ikede-mi, kʼe̩ dʼef akpolokuta, ugbo umaja o̩gba okuta lile,"
SNG,2,15,"Me̩ fʼamakajuwe̩ mu ñw a,"
SNG,2,16,"Omi nʼe̩ne̩ kʼu nache̩do̩-wñ le̩, owñ la ne̩ mi ge̩,"
SNG,2,17,Gbogbo tak afu chane̩ efe̩rʼo̩la
SNG,3,1,U tejane̩ e̩ne̩ kʼonugo-mi afe̩do̩ le̩ oj ate̩-mi odu;
SNG,3,2,"Fai nakwane̩ kʼu te̩ le ewo-i,"
SNG,3,3,"Amadide ku ma tale ewo le̩,"
SNG,3,4,"U lale gu ma du re ofo,"
SNG,3,5,"Ame̩ amo̩ma onobule̩ Je̩rusale̩m,"
SNG,3,6,E̩ne̩ kwʼaje̩tachi awa-i?
SNG,3,7,"Go, iga So̩lo̩mo̩n le̩ de̩!"
SNG,3,8,"o̩chaka-ma nʼo̩kwo̩chageli,"
SNG,3,9,Onu So̩lo̩mo̩n nʼoli Le̩bano̩n
SNG,3,10,"I nʼajifa chʼoli urane̩-wñ,"
SNG,3,11,"Me̩ ledufu, ame̩ amo̩ma onobule̩ Zayo̩n,"
SNG,4,1,"Go, uwe̩ chʼalifia, e̩no̩wo̩-mi,"
SNG,4,2,Enyi-we̩ dab ujo̩ ame̩wño̩re̩ ku ma jʼedudu-ma ababa
SNG,4,3,"Uko-we̩ dab owu ekpikpa,"
SNG,4,4,O̩lo̩-we̩ dab o̩do̩go̩ Defid
SNG,4,5,"E̩nya-we̩ meji dab amo̩ma egbi meji,"
SNG,4,6,"Gbogbo tak afu chane̩ efe̩ rʼo̩la,"
SNG,4,7,Uwe̩ chʼalifia chaka e̩no̩wo̩-mi;
SNG,4,8,"Kwo Le̩bano̩n lebʼumi, o̩ya-mi;"
SNG,4,9,"Uwe̩ mʼune̩do̩ du ñw mi me̩, o̩maye-mi, o̩ya-mi,"
SNG,4,10,"Alu kʼe̩ che̩do̩ chʼalifia gbe̩, o̩maye-mi, o̩ya-mi!"
SNG,4,11,"E̩wñ ki akʼitp kwʼalu-we̩ wʼane̩ dab omi apachi iño̩, O o̩ya-mi;"
SNG,4,12,"O̩maye-mi, o̩ya-mi le̩, chʼuche̩ ku ma bʼo̩gba nyʼu,"
SNG,4,13,E̩pa-we̩ chʼujo̩ oli po̩me̩grane̩t
SNG,4,14,"spaiknad kpai safron, kalamus kpai sinamo̩n,"
SNG,4,15,"Uwe̩ chʼe̩bi omi ef uche̩, obuga omi ki abi dufu e̩ che,"
SNG,4,16,"Mʼolu ji, O afu o̩wo̩ o̩pata ate̩,"
SNG,5,1,"O̩maye-mi, o̩ya-mi, u lewa ef uche̩-mi,"
SNG,5,2,"U dachi alolu, eju e̩do̩-mi muda jo̩,"
SNG,5,3,"U mʼafe̩-mi gwo̩ jane̩ me̩,"
SNG,5,4,"E̩ne̩ kʼu nache̩do̩-wñ dʼo̩wo̩ lʼowe̩ tʼejefu,"
SNG,5,5,"U kwane̩ kʼu mʼu bi ñw e̩ne̩ kʼu nache̩do̩-wñ le̩,"
SNG,5,6,"U mʼo̩na bi ñw e̩ne̩ kʼu nache̩do̩-wñ le̩,"
SNG,5,7,"Amadide ku ma tale ewo le̩,"
SNG,5,8,"NagʼO̩jo̩ nʼame̩, ame̩ amo̩ma onobule̩ Je̩rusale̩m,"
SNG,5,9,Ugbo oñ e̩ne̩ kʼe̩ che̩do̩-wñ le̩ fʼe̩ne̩
SNG,5,10,"Eju e̩ne̩ kʼu nache̩do̩-wñ le̩ ade̩ ki atekpo,"
SNG,5,11,Oji-wñ chʼo̩jamalia e-e̩gwe̩;
SNG,5,12,"Eju-wñ la dab amikede eti aji,"
SNG,5,13,"Iti-wñ dab ikpoga e̩wñ idoro,"
SNG,5,14,"O̩wo̩-wñ chʼelika elika o̩jamalia,"
SNG,5,15,"E̩re̩-wñ dab okuta e̩kina meji ki dago waala,"
SNG,5,16,"Alu-wñ arinyo̩ tabale,"
SNG,6,1,"Ugbo e̩ne̩ kʼe̩ che̩do̩-wñ le̩ letu,"
SNG,6,2,"E̩ne̩ kʼu nache̩do̩-wñ gwo̩ru le tʼef uche̩-wñ,"
SNG,6,3,"E̩ne̩ kʼu nache̩do̩-wñ ne̩ mi, omi laño̩ nʼe̩ne̩ kʼu nache̩do̩-wñ le̩;"
SNG,6,4,"Uwe̩ chʼalifia, e̩no̩wo̩-mi, alifia we̩ dabu Tirza,"
SNG,6,5,"Mʼeju-we̩ rida bʼumi te̩, todu i tʼumi le—"
SNG,6,6,"Enyi-we̩ dab ujo̩ amole ala,"
SNG,6,7,Ibakpiti-we̩ dab e̩bu e̩ro po̩me̩grane̩t
SNG,6,8,"Amo̩ya onu chʼo̩gbo̩ me̩ta, abaja-wñ chʼo̩gbo̩ me̩le̩,"
SNG,6,9,"Ikede e-mi, e̩ne̩-mi ki mufu-i, chʼokate,"
SNG,6,10,E̩ne̩ chʼonobule̩ kʼeju-wñ ade̩ dabe̩ne̩ kʼo̩jo̩ añwa-i?
SNG,6,11,"Omi gwo̩ru nyʼef uche̩ oli ku ma kpʼe̩yo̩-wñ je̩,"
SNG,6,12,"U nʼenʼibe-wñ n, oñ onugo-mi dʼumi gugu"
SNG,6,13,"Mudabiwa, mudabiwa, uwe̩ e̩ne̩ Shulam le̩,"
SNG,7,1,"O, e̩re̩-we̩ ki tʼef e̩da le̩ nyo̩ ego,"
SNG,7,2,Ukodo-we̩ dab ago okokolo
SNG,7,3,"E̩nya-we̩ meji dab amo̩ma e̩la abi-kolo,"
SNG,7,4,O̩lo̩-we̩ dab o̩do̩go̩ ku ma nʼenyi adagba che.
SNG,7,5,"Oji-we̩ kad o̩lo̩-we̩ dabu Karme̩l,"
SNG,7,6,"Go ab e̩ fe̩reju kpai alu kʼe̩rʼone̩ e̩do̩,"
SNG,7,7,"O̩gba kʼe̩ gba dab e̩kpe̩,"
SNG,7,8,"U kakini, Nate̩gu e̩kpe̩ le̩ nagwo̩nyʼima-wñ."
SNG,7,9,ikpako o̩fa-we̩ la adab achiwebe̩te̩ma ki nyo̩ tʼuma le
SNG,7,10,"E̩ne̩ kʼu nache̩do̩-wñ ne̩ mi,"
SNG,7,11,"Lewa, e̩ne̩ kʼu nache̩do̩-wñ,"
SNG,7,12,"awa ki takpa kwane̩ anyʼoko achiwebe̩te̩ma,"
SNG,7,13,"Ododo o̩lafe̩ akpo me̩,"
SNG,8,1,"O uwe̩ ma dab o̩maye-mi e̩ne̩ke̩le̩,"
SNG,8,2,Omi ma nʼuwe̩ le kʼu dʼe̩
SNG,8,3,"Oji-mi ma nʼo̩wo̩-wñ awohi,"
SNG,8,4,"Ame̩ amo̩monobule̩ Je̩rusale̩m, nagʼO̩jo̩ nʼume̩,"
SNG,8,5,E̩ne̩ kwʼef aje̩tachi awa-i?
SNG,8,6,"Mʼumi du chʼuhiuko̩ e̩do̩-we̩,"
SNG,8,7,"Omio̩fo̩ nana nana neke kpʼufe̩do̩ lu n,"
SNG,8,8,"Awa che̩nʼo̩maye onobule̩ ke̩ke̩,"
SNG,8,9,"I ma chʼo̩do̩,"
SNG,8,10,"Omi chʼo̩do̩,"
SNG,8,11,So̩lo̩mo̩n nʼuche̩ achiwebe̩te̩ma Be̩-e̩l-hemo̩n;
SNG,8,12,"Uche̩ achiwebe̩te̩ma-mi, kʼomi ne̩, tʼo̩gba-mi-i;"
SNG,8,13,"Uwe̩ kʼe̩ gugu oko le̩,"
SNG,8,14,"Hiane̩ wa, uwe̩ kʼu nache̩do̩-i,"
ISA,1,1,"Ane̩ kʼAizaya, o̩ma Emoz, go de̩, owñ chʼe̩wñ Juda kpai Je̩rusale̩m kʼi li o̩kpanachi Uzaya kpai Jotam kpʼEhaz kpai He̩ze̩kaya, amonu Juda le̩."
ISA,1,2,"O efojale, gbo̩ ke, O ile̩, netiru ke;"
ISA,1,3,"O̩kokuno̩ chema odu-wñ,"
ISA,1,4,"Keka! uche̩ ame̩nadure,"
ISA,1,5,E̩wñ chi ki dʼume̩ e̩do̩ ku ma gwo me̩ itali ta?
ISA,1,6,"Akwʼadaba e̩re̩ gbogbo tʼakpe̩te̩ oji,"
ISA,1,7,"Ane̩-me̩ chʼakpokpo te̩,"
ISA,1,8,O̩monobule̩ Zayo̩n bo̩ tʼo̩mo̩
ISA,1,9,Jihofa ki nʼe̩wñ du le̩
ISA,1,10,"Ame̩, ame̩nuto̩gba So̩do̩m,"
ISA,1,11,E̩wñ chʼe-mi kpʼe̩wñ e̩bie̩ inaina ku me̩ kpa-i?
ISA,1,12,"E̩gba ku me̩ dufu wʼo̩gba-mi,"
ISA,1,13,Me̩ ki ño̩ kʼe̩wñ ele o̩wai wa ge̩ n;
ISA,1,14,Ochu etito̩-me̩ kpai ujeju ujeju ku me̩ da
ISA,1,15,"E̩gba ku me̩ fʼo̩wo̩-me̩ nadala jo̩,"
ISA,1,16,Fʼo̩la-me̩ gwe̩; chʼo̩la-me̩ ki fe̩;
ISA,1,17,ko̩che̩ e̩wñ o̩me̩me̩le̩ eche;
ISA,1,18,"Lewa ta, kʼa fʼibe-wñ lo,"
ISA,1,19,"I la che̩wñ ki dʼume̩ e̩do̩ ku me̩ laño̩ mugbagbo̩,"
ISA,1,20,"me̩ muda ko̩ ku me̩ la fʼe̩re̩ ubi ro̩,"
ISA,1,21,Gʼab ewo o̩me̩me̩le̩ le̩
ISA,1,22,"Ajifa-we̩ mud iwa,"
ISA,1,23,Amajo̩fe̩-we̩ chane̩ ena
ISA,1,24,"Todule̩ Ondu,"
ISA,1,25,Tak u nadʼo̩wo̩-mi dabiwa abʼuwe̩ ma
ISA,1,26,"Oñ nakʼamakajo̩-we̩ dabi jʼe̩gu-ma dab e̩gba ejodudu le̩, kpʼabo̩hiala-we̩ alu ku ma de̩ kwʼabakwane̩ ge̩."
ISA,1,27,"Ma anʼajo̩ o̩kpakpa gba Zayo̩n tane̩,"
ISA,1,28,"Echile̩che̩ abo ku ma fʼada je̩ kpʼame̩nadure achʼaluʼkate,"
ISA,1,29,Todu anyo̩ amu me̩ tod oli ok
ISA,1,30,Todu ame̩ adab oli ok
ISA,1,31,"Amagbiti la adab owu e̩fa,"
ISA,2,1,"O̩la Juda kpai Je̩rusale̩m kʼAizaya,"
ISA,2,2,I awatu e̩gba o̩jo̩ otitala
ISA,2,3,tak amone̩ ojoji ojoji wewe anyʼaka kakini:
ISA,2,4,"Owñ la akajo̩ agbagba abo uche̩ichi uche̩ichi,"
ISA,2,5,"O abunyi Jeko̩b,"
ISA,2,6,"Todu uwe̩ fʼabo-we̩ hi tinyo̩,"
ISA,2,7,"Ajifa kpʼo̩jamalia la che̩ko̩ ane̩-ma,"
ISA,2,8,Ode ño̩ che̩ko̩ ane̩-ma;
ISA,2,9,"Abe̩le̩ oñ one̩ achʼo̩la-wñ ukata,"
ISA,2,10,"Mugudu tʼef okuta le̩,"
ISA,2,11,"Ma ahi eju eke e-one̩ wane̩,"
ISA,2,12,Todu Jihofa ki nʼe̩wñ du chenʼiko o̩jo̩
ISA,2,13,kpai abʼoli sida e-Le̩bano̩n du kʼi hi o̩la-wñ ne tʼatate̩ le̩ oji ma;
ISA,2,14,"kpai abʼoji uwo uwo du ki gbo̩gba ma,"
ISA,2,15,"kpai abʼoji o̩do̩go̩ du ki gbo̩gba ma,"
ISA,2,16,"kpai abʼoji o̩ko̩ Tarshish ma chaka,"
ISA,2,17,"Tak ehine e-one̩ adʼoji lo̩,"
ISA,2,18,Ode ode du la atakpa rʼeju hioko.
ISA,2,19,Tak amone̩ anyʼef owo owo okuta kpʼef ura ura ane̩pe̩te̩
ISA,2,20,O̩jo̩ le̩ amone̩ akʼode-ma
ISA,2,21,kʼama ki nyʼef owo okuta
ISA,2,22,Me̩ ki we eke̩do̩nʼone̩
ISA,3,1,"Todu, go, Ondu, Jihofa ki nʼe̩wn du,"
ISA,3,2,"agbiti kpʼe̩ne̩ke̩le̩ e-ogu,"
ISA,3,3,agboji one̩ ooje
ISA,3,4,"Oñ nakʼabimo̩to̩ chʼamajo̩fe̩-ma,"
ISA,3,5,"Amone̩ le̩ la ate̩ omune̩ mane̩,"
ISA,3,6,E̩gba kʼe̩ne̩ke̩le̩ gwo̩nyʼo̩maye-wñ
ISA,3,7,"iko le̩ e̩ne̩ le̩ ako̩, kakini:"
ISA,3,8,"Todu Je̩rusale̩m fʼe̩re̩ ko̩ me̩,"
ISA,3,9,Alu kʼeju-ma de̩ agbʼibenu nyʼuma;
ISA,3,10,"Me̩ ki nʼo̩la e̩no̩kpakpa aka ka kʼi anyo̩ ñw u,"
ISA,3,11,"Atogwo ki chʼe-e̩ne̩bibi! Todu i abie̩ne̩ ñw u,"
ISA,3,12,"I chʼe-amone̩-mi—abimo̩to̩ fʼuma te̩mane̩,"
ISA,3,13,"Jihofa kwane̩ dago ki ja,"
ISA,3,14,Jihofa abʼabogijo amone̩-wñ kpʼamajo̩fe̩-ma kajo̩:
ISA,3,15,"Abu me̩ le ku me̩ fʼamone̩-mi te̩mane̩,"
ISA,3,16,"Ubi e-le̩ ge̩, Jihofa kakini:"
ISA,3,17,todule̩ Ondu anʼo̩ga gwo akpe̩te̩ oji
ISA,3,18,O̩jo̩ le̩ Ondu akʼude̩ ku ma ko nyʼe̩re̩ le̩ rinyo̩ kpai iga oji kpʼe̩wñ ijaga-ma ki dab ochu kekele;
ISA,3,19,uko̩lo̩ ku ma du tʼo̩fa kpʼiyagba-ma kpʼugbogbo ku ma wenyʼo̩fa;
ISA,3,20,kpʼugbogbo oji kpʼiyagba e̩re̩ kpʼukpo ide̩kwo kpʼakpati e̩wñ ki akpo kpʼude̩ o̩wo̩;
ISA,3,21,kpʼelika o̩wo̩ kpʼelika iñmo̩;
ISA,3,22,kpʼafe̩ ku ma dʼu mʼo̩la kpʼo̩chada ku ma ko nʼika kpʼigbe̩chi kpʼikpa;
ISA,3,23,kpʼukpo ne̩wu ne̩wu kpʼukpo line̩n ku ma hi reju kpʼalawoni kpʼukpo ubo-jima.
ISA,3,24,Oñ i awatu e̩wñ e̩che̩ ade̩ koji e̩wñ ki akpo;
ISA,3,25,"O̩kwochageli agwʼaboke̩le̩-we̩ da jane̩,"
ISA,3,26,"Alaku-wñ adinaku, i la adaido̩;"
ISA,4,1,"Abobule̩ mebie la agwonyʼe̩ne̩ke̩le̩ ʼka o̩jo̩ kʼa ka-i, ma akakini, A anʼuje̩wñ ñw o̩la-wa, awa la anʼe̩wñ ubo̩lama kʼa ko bʼo̩la-wa ma, e̩ ki muda je̩ ñw ma dʼodu-we̩ mʼuwa ofo; kʼe̩ mʼina le̩ ko bʼuwa o̩la te̩."
ISA,4,2,"Iko le̩ E̩pa e-Jihofa achʼalifia kpʼojima, e̩ro ane̩ kpʼe̩bi-wñ la achʼe̩wñ uba kpʼe̩wñ ijaga ñw abo Israe̩l ku ma mufu tane̩."
ISA,4,3,"Oñ i awatu ka ku ma ado̩ e̩ne̩ ku ma to̩no̩ ti Zayo̩n kpʼe̩ne̩ ki bo̩ Je̩rusale̩m ko̩ Abo Kiafo̩, owñ chʼe̩ne̩ du ku ma kʼodu-wñ tʼef abo ki deju Je̩rusale̩m,"
ISA,4,4,"e̩gba kʼOndu nʼAfu e-ajo̩ kpʼe-una fʼechu amo̩ma onobule̩ Zayo̩n gwe̩ rinyo̩ kpa, kʼi la fʼe̩bie̩ Je̩rusale̩m deli rinyo̩ bʼalumeji-wñ te̩,"
ISA,4,5,"taku Jihofa anyi akpa kpʼoduduna o̩ro̩ka, kpʼuna ki ajo gaa odu, kʼi bʼoji uña ugugu kpʼujeju ujeju oj uwo Zayo̩n du ma; todu kʼi chʼe̩wñ ubʼojima-wñ du ma ate̩."
ISA,4,6,"Abe̩le̩ ebu ade̩ kʼi chʼolubo̩ tod o̩la ki akpa o̩ro̩ka, kʼi ño̩ mud uña ki agbʼone̩ nyi tod afu kpʼomi ki alo̩."
ISA,5,1,Je̩ ñw mi kʼeli tod e̩nufe̩do̩-mi eli uche̩ achiwebe̩te̩ma e-e̩nufe̩do̩-mi i che:
ISA,5,2,"I la fʼane̩-wñ nu, oñ i fʼokuta-wñ re kwʼefu-wñ,"
ISA,5,3,"Oñ fa-i, ame̩ ku me̩ dodo Je̩rusale̩m kpai aboke̩le̩ Juda, nagbo̩ko̩bʼume̩ ku me̩ dale agbagba-mi"
ISA,5,4,E̩wñ bo̩ kʼomi ma che ñw uche̩ achiwebe̩te̩ma-mi n?
ISA,5,5,Fa-i tak u naka ñw me̩
ISA,5,6,Nache kʼi mud ikpo te̩;
ISA,5,7,Todu uche̩ achiwebe̩te̩ma e-Jihofa ki nʼe̩wñ du
ISA,5,8,"Atogwo! ñw abo ku ma kʼunyi kad omune̩,"
ISA,5,9,Jihofa ki nʼe̩wñ du ko̩la nyʼumi eti kakini:
ISA,5,10,"Todu ikpoga uche̩ achiwebe̩te̩ma me̩gwa anʼomi otube̩ meji,"
ISA,5,11,"Atogwo! ñw abo ku ma takpa kwane̩ odudu,"
ISA,5,12,Umolo kpʼumolo lile kʼi nʼiku me̩gwa kpʼ
ISA,5,13,Todule̩ oñ amone̩-mi lerʼef amu
ISA,5,14,Todule̩ oñ efu o̩jegu mula
ISA,5,15,"O̩ma one̩ la mu te̩kpe̩ wane̩, ukata e̩ne̩ lile muchi,"
ISA,5,16,"Ma muda fu Jihofa ki nʼe̩wñ du hi tʼatate̩ ef ajo̩ o̩kpakpa,"
ISA,5,17,"Tak amo̩mala ajo̩ ajʼije̩ dabe̩ne̩ ku ma jʼokije̩ e-ma,"
ISA,5,18,"Atogwo! ñw abo ku ma nʼiku olemi afʼudu wa,"
ISA,5,19,"kʼama kakini; I ki hiane̩ wa ke,"
ISA,5,20,Atogwo! ñw abo ku ma do̩ e̩bie̩ne̩ kʼe̩nyo̩
ISA,5,21,"Atogwo! ñw abo ku ma chʼo̩ka eju o̩la-ma,"
ISA,5,22,"Atogwo! ñw abo ku ma chʼamagbiti omi achiwebe̩te̩ma eñmo̩,"
ISA,5,23,"ku ma la dale ñw e̩ne̩bibi tod o̩ko̩ ugwa,"
ISA,5,24,"Todule̩, alu kʼo̩go̩ una fʼo̩kakpunu egbe lie̩ mʼane̩,"
ISA,5,25,"Todule̩ oñ uwe̩do̩ Jihofa mutajo bʼoji amone̩-wñ ma,"
ISA,5,26,"I la adʼagaliga dago ñw abo uche̩ichi ku ma jʼo̩najiji,"
ISA,5,27,"Uhia la ahia e̩ne̩ du ef uma n, e̩ne̩ du akʼe̩re̩ n,"
ISA,5,28,"o̩fa-ma ale̩,"
ISA,5,29,"Uka-ma ku ma nu dab ole idu,"
ISA,5,30,"Iko kʼa ka-i ma la akwa rʼuma oji,"
ISA,6,1,"O̩do̩ kʼUzaya onu le̩ ku, u fʼOndu li abu kʼi gugu oj ede, i chʼe̩hine tʼatate̩; e̩rane̩ otogbo-wñ che̩ko̩ ef unyi O̩jo̩."
ISA,6,2,"Amise̩rif dago jʼatate̩ ñw u: e̩ne̩ne̩ne̩ne̩-ma nʼika me̩fa e̩fa: eji i ko bʼeju ma, eji i ko bʼe̩re̩ ma, eji i la nʼawu."
ISA,6,3,"Oñ oka-wñ nakwado̩ ekeji kakini: I afo̩, i afo̩, Jihofa ki nʼe̩wñ du afo̩; o̩gbo̩ ile̩ du che̩ko̩ ñw ojima-wñ."
ISA,6,4,"Tak e̩rane̩ alugbo̩na alugbo̩na kwo miejo tod omu e̩ne̩ ki akwa, unyi le̩ la che̩ko̩ ñw odudu."
ISA,6,5,"Tak u kakini, Atogwo chʼe-mi! e-mi ta me̩! todabu kʼomi chʼe̩ne̩ kʼi nʼuko kʼi chechiwa, kʼu laño̩ dodo alumeji amone̩ kʼuko-ma chechiwa: todu eju-mi dʼOnu, owñ che Jihofa ki nʼe̩wñ du!"
ISA,6,6,"Tak ise̩rif oka muwu wʼugbo mi, e̩ge̩ una kʼi nʼalapa du kwʼoj ubo̩ iche̩bo̩ dʼo̩wo̩-wñ."
ISA,6,7,"Oñ i mʼu du kad alu-mi, i kakini, Go, e̩wñ-i kad uko-we̩ me̩; udu kʼe̩ fe̩ kwo bʼe̩ te̩, e̩wñ bʼadure-we̩ ma me̩."
ISA,6,8,"Tak u gbʼomu Ondu kʼi akakini, E̩ne̩ nakpʼo̩ uche̩? E̩ne̩ ale todu wa? Tak u kakini, Omi de̩! Kpe̩ mi."
ISA,6,9,"Tak i kakini, Lo, kʼe̩ ka ñw amone̩-i kakini:"
ISA,6,10,"E̩ che kʼe̩do̩ amone̩-i ki mud agbo̩go̩,"
ISA,6,11,"Tak u kakini, Ondu gbogbo nyʼe̩gba ta? I kakini:"
ISA,6,12,"ki Jihofa mʼamone̩ ko kwʼemi rʼo̩najiji,"
ISA,6,13,"Dagba e̩kpe̩gwa-wñ oka chaka bo̩ jʼef uwñ,"
ISA,7,1,"Oñ i lewatʼo̩kpanachi Ehaz, o̩ma Jo̩tam kʼi chʼo̩ma Uzaya, onu Juda le̩, ku Re̩zin, onu Siria, kpai Peka, o̩ma Re̩malaya onu Israe̩l, mute̩gu nyi Je̩rusale̩m ku ma kʼogu bʼo̩, ma muda neke dʼu n."
ISA,7,2,"Taku ma mʼu du ka ñw abunyi Defid kakini, Abo Siria muchi wa manyʼIfraim me̩, e̩do̩-wñ kpʼe̩do̩ abo-wñ kwoga alu kʼafu aje̩ ñw oli efoko ki miejo le̩."
ISA,7,3,"Taku Jihofa ka ñw Aizaya kakini, Fa-i uwe̩ kpai She-ar-ja-shub, o̩ma-we̩, ki dufu nyʼojikpadala oko agwʼukpo le̩, kʼe̩ ledo Ehaz alu o̩cha omi kʼi acha kwʼabukpe omi ate̩ le̩ wa,"
ISA,7,4,"kʼe̩ ka ñw u kakini, Fʼo̩la mu, kʼe̩ de̩ yo̩o̩, e̩ ki railo n, e̩do̩-we̩ ki da kpu tod ajobo̩ e̩mu meji ku ma jʼakpʼodudu-i n, owñ chʼuwe̩do̩ Re̩zin kpai Siria kpʼe-o̩ma Re̩malaya kʼi kpuna le̩."
ISA,7,5,"Todabu ku Siria kpʼlfraim kpʼoma Re̩malaya fʼibe e̩bie̩ne̩ ñwa nyʼuwe̩, kakini,"
ISA,7,6,"Awa ki te̩gu ru Juda o̩la kʼe̩do̩ ki ko̩ ma biyoo, kʼa fʼuña ñw o̩la-wa kʼa dʼo̩ma Tabee̩l jʼonu gugu alumeji-wñ,"
ISA,7,7,abu kʼOndu Jihofa aka de̩ kakini:
ISA,7,8,"Todu oji Siria che Damaskus,"
ISA,7,9,"Oji Ifraim la che Samaria,"
ISA,7,10,"Taku Jihofa ño̩ ko̩la ñw Ehaz kakini,"
ISA,7,11,"Ti Jihofa, O̩jo̩-we̩, ene kʼi dʼujiwe ñw e̩; tʼe ene ugbo unefu o̩gane̩ abe̩k atate̩ efojale."
ISA,7,12,"Ehaz muda kakini, Natʼe ene n, omi la aji Jihofa ma n."
ISA,7,13,"Tak i kakini, Me̩ gbo̩ ta, ame̩ abunyi Defid! e-kʼame̩ gwʼone̩ uhia chʼe̩wñ fuye̩ eju-me̩? ku me̩ ño̩ che ku me̩ gwʼO̩jo̩-mi uhia ge̩?"
ISA,7,14,"I dʼabe̩le̩ mak Ondu onugo adʼujiwe ñw e̩. Go, igbe̩le̩ kʼi ma mʼe̩ne̩ke̩le̩ n le̩ adefu, i la abi o̩ma e̩ne̩ke̩le̩, oñ i adʼodu-wñ ko̩ Imaniue̩l."
ISA,7,15,Okume̩ agwe kpʼiño̩ oñ i aje̩ gbogbo tak eju-wñ mune̩ kʼi ko̩ e̩bie̩ne̩ kʼi mʼe̩nyo̩ du.
ISA,7,16,"Todu o̩gba tak imo̩to̩ le̩ ma kʼi ko̩ e̩bie̩ne̩ kʼi mʼe̩nyo̩ du, ma ahi ane̩ kʼamonu-wñ meji kʼuwe̩ o̩la-i tinyo̩."
ISA,7,17,"Jihofa akʼiko wa abʼoji uwe̩ kpʼabo-we̩ kpʼabʼunyi ata-we̩ ma, owñ chʼiko kʼe̩go̩-wñ ma de̩ akwe̩gba kʼIfraim mudaru bi Juda te̩ n—owñ chʼonu Asiria."
ISA,7,18,"Oñ i awatu iko le̩ ka ki Jihofa afufo do̩ achichi ki dʼo̩najiji oji aji aji Ijipti, manyʼiño̩ ki dʼojane̩ Asiria."
ISA,7,19,"Tak ama awa, o̩chaka-ma achi wa jo̩ o̩go̩uwo o̩go̩kpe̩-i kpʼef e̩kpana okuta kpʼoj o̩gba ikeke chaka kpʼoj okije̩ du."
ISA,7,20,"O̩jo̩ kʼa ka-i Ondu anʼabe̩ uloji kʼi faya kwʼejudaba ohimini le̩, owñ chʼonu Asiria, oñ i anʼe̩ lʼoji kpʼedudu gbogbo wa abʼe̩re̩ ma, i la ñʼafʼilagba lie̩ manyʼu."
ISA,7,21,Oñ i awatu iko le̩ ka kʼone̩ ade agbadufu ole okuno̩ʼka kpʼame̩wño̩re̩ egini meji ku ma deju;
ISA,7,22,"todu omi e̩nya-ma kʼi chʼo̩be̩le̩ke̩te̩, i anʼokume̩ agwe aje̩; todu abo du ku ma bojʼalumeji ane̩-i aje̩ okume̩ agwe kpʼiño̩."
ISA,7,23,"I lañʼade̩ iko le̩ ka kʼugbo du kʼikeli achiwebe̩te̩ma icham nyʼo̩gwo̩ko̩ kʼaja-wñ bo̩ she̩ke̩l icham nyʼo̩gwo̩ko̩ jo̩ te̩tajo̩ akwoubi, o̩mo̩ amud iñwa kpʼikeke."
ISA,7,24,"One̩ anʼo̩fa kpʼo̩o̩do̩ tak i awʼo̩mo̩, todabu kʼojane̩ le̩ chaka mud iñwa kpʼikeke."
ISA,7,25,"Otete otete du ugbo ku ma te̩te̩nʼuko̩che̩ aluche̩ oji-wñ, one̩ ñʼate̩ me̩rʼu ge̩ n, tod ailo iñwa kpʼikeke kʼi ara; chai ugbo ku ma kʼamo̩kokuno̩ jo̩ kpʼugbo kʼame̩wño̩re̩ egini akpetili mʼane̩ i che."
ISA,8,1,"Oñ Jihofa ka ñw mi kakini, Mʼalo lile du kʼe̩ nʼiko̩ e-one̩ ko̩ nyʼu kakini, “Todu Mahe̩r-shalal-hash-baz.”"
ISA,8,2,"Tak u kʼame̩nibenu meji ku ma chubi mi wa gba mi ibenu, owñ chʼUraya, atama, kpai Ze̩karaya, o̩ma Je̩be̩re̩kaya,"
ISA,8,3,"oñ u te̩wʼugbo akache̩ onobule̩ le̩; i la fʼefu nyo̩, oñ i fʼo̩ma e̩ne̩ke̩le̩ bi. Taku Jihofa ka ñw mi kakini, E̩ dʼodu-wñ ko̩ Mahe̩r-shalal-hash-baz;"
ISA,8,4,"todu o̩gba tak o̩ma le̩ nʼibe kʼi akwa kakini, Ata-mi kpai lye-mi, ma akʼe̩wñ anana Damaskus kpʼe̩wñ Samaria kʼogu je̩ alo tʼonu Asiria o̩gba."
ISA,8,5,Taku Jihofa ño̩ ko̩la ñw mi kakini:
ISA,8,6,"Abu kʼamone̩-i ko̩ omi Shailo kʼi te̩ nuku le̩, ku ma la rʼomi rʼane̩ o̩gba Re̩zin kpʼo̩ma Re̩malaya le̩;"
ISA,8,7,"ifai, tod e-le̩, go, Ondu akʼomi Ohimini kʼi nʼukpahiu kʼi ño̩ nana le̩ wa abʼuma oji ma, owñ chʼonu Asiria kpʼojima-wñ chaka; i la awobi bʼo̩cha-wñ du ma, i ñʼawobi lʼoj o̩gba-wñ du;"
ISA,8,8,"eruru-wñ la awa bi Juda ma, i awobi lale gu o̩mo̩ du ta, i awobi gbogbo kad o̩fa; e̩nadala ika-wñ meji ako̩ unabe̩ ane̩-we̩, O Imaniue̩l."
ISA,8,9,"Me̩ cho̩ko̩, O amone̩, ku ma fʼume̩ ge̩ye̩ge̩ye̩ge̩;"
ISA,8,10,"Me̩ nyojuju, ojuju-me̩ la amud ofofo;"
ISA,8,11,"Todu Jihofa nʼo̩wo̩ e̩gbiti ko̩la abe̩le̩ ñw mi, i la juka ñw mi kʼu we elʼikpa amone̩-i, i kakini:"
ISA,8,12,"I chʼo̩de̩de̩ e̩wñ kʼamone̩-i ka kʼalu ejo̩ nyu, kʼuwe̩ aka kʼalu ejo̩nyu n, e̩ ki railo e̩wñ kʼama arailo-wñ le̩ n, e̩ ki la gagogodo n."
ISA,8,13,"Jihofa ki nʼe̩wñ du, owñ le̩ chʼe̩ne̩ kʼame̩ ache kiafo̩; owñ le̩ ki chʼe̩wñ ubailo-me̩, owñ ki chʼegagogodo-me̩."
ISA,8,14,"Owñ achʼuña kiafo̩ ñw me̩, i muda achʼokuta ewane̩ kpai apata okuta ki adʼone̩ hi ñw abo unyi Israe̩l mejeji. I achʼada kpai oku ñw abo ku ma dodo Je̩rusale̩m."
ISA,8,15,"Amone̩ wewe ef uma la adʼe̩re̩ kʼo̩, ma awane̩, ma aguche̩, oku amʼuma, ma ako ma alo."
ISA,8,16,"Uwe̩ ki fʼo̩la ibenu le̩ ji, fʼuko̩-o̩la le̩ hiuko̩ ef amako̩che̩-mi."
ISA,8,17,"Omi anede Jihofa, owñ kʼi adʼeju-wñ maja bʼabo unyi Jeko̩b te̩, u la akejurʼo̩na ñw u."
ISA,8,18,"Me̩ go, omi kpʼamo̩ma ki Jihofa ko ñw mi chʼujiwe kpai e̩wñ aye ki jo̩ Israe̩l kwʼugbo Jihofa ki nʼe̩wñ du kʼi gugu oj uwo Zayo̩n le̩."
ISA,8,19,"Tak e̩gba ku ma aka ñw e̩ kakini, E̩ natene ugbo abo ku ma dʼaje̩nu kpai abo ku ma dʼe̩bo̩ ku ma ko̩la etikpo̩gu kpai abo ku ma ko̩la ñw o̩la-ma: i dukpe̩ kʼamone̩ atene ugbo o̩jo̩-ma n? Ma ñʼatʼabo ki ku ene tod abo ki deju?"
ISA,8,20,"Me̩ nyʼugbo uko̩-o̩la kpai o̩la ibenu-wñ! Ma ma ko̩la teju o̩la-i n, mak o̩jo̩ eñwa ade̩ ñw ma ge̩ n de̩."
ISA,8,21,"Ma la alale gu ef uwñ du, o̩bata inaina akʼuma o̩la kpai ebi; oñ i awa tʼe̩gba kʼebi akpa ma, ma agwʼo̩la-ma uwe̩do̩, ma la abʼonu-ma kpai o̩jo̩-ma ina, taku ma akʼeju rʼate̩:"
ISA,8,22,"ma la ago ane̩pe̩te̩, me̩ la go, o̩pe̩cha kpai e̩chubi kpai uwa i che te̩; ma la ane̩ ma rʼefe̩chubi gbe̩m."
ISA,9,1,"O̩bulubulu muda ade̩ ñw onobule̩ kʼe̩do̩-wñ kpabie̩ le̩ n. O̩gbo̩gba i je̩ ñw ma che̩de̩te̩ ane̩ Ze̩biulo̩n kpai ane̩ Naftali, ama e̩gba iko otitala i aje̩ ñw o̩na ohimini le̩ ki nʼojima, owñ chʼane̩ ejudaba Jo̩rdan, Galilie-abo uche̩ichi le̩."
ISA,9,2,Amone̩ ku ma te̩talule̩ ef e̩chubi le̩
ISA,9,3,"Uwe̩ je̩ ñw abo ichi-i wewe nyo̩gba,"
ISA,9,4,Todu uwe̩ fʼoli uno̩lo̩ kʼi chʼadu-wñ
ISA,9,5,Todu me̩ akʼe̩da du kʼisoja nyi da nyane̩ ef ekuku
ISA,9,6,"Todu ma fʼo̩ma bi ñw a,"
ISA,9,7,"Enyo̩gba o̩da-wñ kpai ure̩do̩ anʼuloji n,"
ISA,9,8,"Ondu dʼo̩laʼka kpuche̩ru Jeko̩b,"
ISA,9,9,"amone̩ le̩ du la ama,"
ISA,9,10,"Otubeli-wñ mugulo̩ wane̩ me̩,a muda ane sida koji-wñ."
ISA,9,11,"Todule̩ Jihofa akʼame̩no̩la Re̩zin kwane̩ akobʼo̩,"
ISA,9,12,"Abo Siria ajʼolodudu, abo Filistia la ajʼolane̩"
ISA,9,13,"Amone̩ le̩ la rida tʼugbo e̩ne̩ kʼi gwo ma da n,"
ISA,9,14,"Todule̩ Jihofa la akʼIsrae̩l oji kpai otihi da,"
ISA,9,15,"Ogijo kpai e̩nojima chʼoji,"
ISA,9,16,"todu abo ku ma nʼamone̩-i mʼo̩na je̩ ñw ma la,"
ISA,9,17,"Todule̩ Ondu la ayo̩ ñw abokolobia-ma n,"
ISA,9,18,"Todu e̩wñ bibi eche agu e̩wñ jo dab una,"
ISA,9,19,"Lugbo o̩fu e̩do̩ Jihofa ki nʼe̩wñ du oñ ane̩-i jo rinyo̩,"
ISA,9,20,"E̩ne̩ʼka adʼo̩wo̩ awo̩to̩ adinya, ebi la akpʼo̩ waa,"
ISA,9,21,"Manasa aje̩ Ifraim, Ifraim la aje̩ Manasa,"
ISA,10,1,Atogwo chʼe-abo ku ma dʼo̩da ibe̩te̩ wane̩!
ISA,10,2,ku ma rʼe̩nubie̩ da bʼajo̩ o̩kpakpa te̩
ISA,10,3,Abu me̩ ñʼache o̩jo̩ kʼi awa gʼuko̩lo̩-me̩?
ISA,10,4,Chai o̩la-ma ma ahi wane̩ ef ame̩namu
ISA,10,5,"Atogwo! e̩ne̩ Asiria, kʼi chʼo̩kpa uwe̩do̩-mi,"
ISA,10,6,"Nakpʼo̩ uche̩ rʼuche̩ amone̩ ku ma chʼame̩nayechi-i,"
ISA,10,7,"I muda chʼabu kʼi neku eche de̩ n,"
ISA,10,8,todu i kakini:
ISA,10,9,Kalno dabu Karkemish in?
ISA,10,10,Alu kʼo̩wo̩-mi chʼojane̩ ojane̩ ode ode
ISA,10,11,alu kʼu che Samaria kpai ode-wñ
ISA,10,12,"Todule̩ i awatu ka kʼe̩gba kʼOndu fʼuko̩lo̩-wñ chaka che abʼoj uwo Zayo̩n kpai abʼiJe̩rusale̩m ma, i abʼudu ñw e̩wñ kʼi dʼe̩do̩ onu Asiria kʼi agba kpai eju-wñ ki chʼeju eke."
ISA,10,13,Todu i kakini:
ISA,10,14,O̩wo̩-mi la fʼe̩wñ anana amone̩ amone̩ li
ISA,10,15,O̩kanyi aba ñw e̩ne̩ ki ane̩ dʼoli?
ISA,10,16,"Todule̩ Ondu, kʼi che Jihofa ki nʼe̩wñ du,"
ISA,10,17,"Ugane̩ e-Israe̩l la akoji una,"
ISA,10,18,I la akʼojima efoko-wñ kpai e-ane̩-wñ ki aro̩je̩ mi
ISA,10,19,Oñ e̩bo̩bo̩ oli efoko-wñ ade̩ ke̩e̩
ISA,10,20,"Oñ i awatu iko le̩, kʼe̩bo̩bo̩ abo Israe̩l kpai abo unyi Jeko̩b ku ma fʼuma o̩wo̩ tane̩, ma ñʼadabi lo̩nʼe̩ne̩ ki gwo ma le̩ ge̩ n, ma muda alo̩no Jihofa, E̩ne̩ Kiafo̩ e-Israe̩l le̩, ochochi."
ISA,10,21,"E̩bo̩bo̩-wñ, owñ chʼe̩bo̩bo̩ abo Jeko̩b le̩, adabi wa ñw O̩jo̩ Odo̩bao̩gagu."
ISA,10,22,"Todu dagba amone̩-we̩, Israe̩l, dab e̩lanyi ohimini, e̩bo̩bo̩-ma kate adabiwa. Ma fʼida-wñ ñwate̩ me̩, o̩kpakpa ki de̩ ef uwñ abʼo̩ alu."
ISA,10,23,"Todu Ondu, Jihofa ki nʼe̩wñ du, achʼida kʼi ñwate̩ alumeji ane̩-ile̩-i."
ISA,10,24,"Todule̩, Ondu Jihofa ki nʼe̩wñ du kakini: O amone̩-mi ku me̩ dodo Zayo̩n, me̩ ki railo e̩ne̩ Asiria le̩ n, dagba i nʼo̩kpa agwo me̩, kʼi laño̩ mʼokute̩-wñ du kwane̩ abʼame̩, alu kʼabo Ijipti che le̩."
ISA,10,25,Todu i bo̩ re tak e̩do̩ e̩kpa-mi kpʼuwe̩do̩-mi akpoji ef e̩kpabie̩ e-ma.
ISA,10,26,"Taku Jihofa ki nʼe̩wñ du adʼedili kwane̩ abʼo̩ kʼi dʼalu kʼekpa abo Midian ugbo okuta O̩re̩b le̩ de̩; o̩kpa-wñ la abʼohimini ma, oñ i adʼu kwane̩ alu kʼi che Ijipti."
ISA,10,27,"I awatu iko le̩ adu-wñ akwo bʼika-we̩ te̩, oli uno̩lo̩-wñ la akwo bʼuwe̩ o̩lo̩ te̩, oli uno̩lo̩ le̩ akpabie̩ rinyo̩ noj oyo-ma."
ISA,10,28,I lewa Ayat me̩;
ISA,10,29,"ma tʼo̩pe̩ uwo le̩ le me̩,"
ISA,10,30,"Chʼomu nyate̩ kʼe̩ kwa, O o̩ma onobule̩ Galim!"
ISA,10,31,"Madmena chʼe̩nara,"
ISA,10,32,"Eñini kide̩-i i awa ru No̩b,"
ISA,10,33,"Go, Ondu, Jihofa ki nʼe̩wñ du le̩"
ISA,10,34,"Tak i anʼebije da efoko ugbo ki jukpa,"
ISA,11,1,"Epaʼka apa kwʼe̩te̩ Je̩si dufu,"
ISA,11,2,"Tak Afu Jihofa awʼoji-wñ añmi,"
ISA,11,3,Uyo̩-wñ la adʼef ailo Jihofa era.
ISA,11,4,"i muda anʼo̩kpakpa akajo̩ ame̩nubie̩,"
ISA,11,5,"O̩kpakpa la achʼe̩wñ ujiñmi-wñ,"
ISA,11,6,"O̩gu abʼo̩mala ge̩ne̩,"
ISA,11,7,Okuno̩ kpai ole be̩a ajo̩ alʼije̩;
ISA,11,8,"O̩ma ki añmʼe̩nya achiya alʼura olijo,"
ISA,11,9,Ma ache e̩wñ du e̩bie̩ne̩ abe̩k ekpʼe̩wñ bie̩
ISA,11,10,Oñ iko le̩ ili Je̩si adago chʼagaliga amone̩ ojoji ojoji; abo uche̩ichi uche̩ichi atejane̩ uwñ; uña uñmi-wñ la achʼojima.
ISA,11,11,"Tak i awache iko le̩ kʼOndu adʼo̩wo̩-wñ tʼo̩ onukeji kʼi fʼe̩bobo̩ amone̩-wñ la ñw o̩la-wñ, owñ chʼabo ku ma bo̩bo̩ kwʼAsiria kpai Ijipti kpai Patro̩s kpai Kush kpai Elam kpai Shainar kpai Hemat kpai ala ala ohimini abadi."
ISA,11,12,"I la adʼagaliga dago tod abo uche̩ichi uche̩ichi,"
ISA,11,13,"Ulie̩na Ifraim akwo bʼo̩ e̩do̩ te̩,"
ISA,11,14,"Ma muda awu rʼo̩wo̩ olane̩ abʼika abo Filistia ma,"
ISA,11,15,Taku Jihofa adʼukpalu ohimini Ijipti
ISA,11,16,Tak ikpadala ade̩ tod abo-wñ ku ma bo̩bo̩
ISA,12,1,O̩jo̩ le̩ uwe̩ aka kakini:
ISA,12,2,"Go, O̩jo̩ chʼujadu-mi;"
ISA,12,3,Todule̩ ame̩ anʼuyo̩ akpa omi kwef obuga ujadu.
ISA,12,4,O̩jo̩ le̩ me̩ la aka kakini:
ISA,12,5,"Keli do̩ Jihofa, todu i fʼe̩wñ ojima che me̩;"
ISA,12,6,"Fʼogu kpa, kwa taa, uwe̩ kʼe̩ dodo Zayo̩n le̩,"
ISA,13,1,"O̩la Babilo̩n kʼAizaya, o̩ma Emo̩z, li de̩."
ISA,13,2,"Me̩ dʼagaliga dago oj uwo ki de̩ gbagada,"
ISA,13,3,"Omi onugo fʼo̩la ñwa ñw abo-mi kiafo̩,"
ISA,13,4,Ekuku-wñ jʼoj uwo oj uwo
ISA,13,5,"Ma kwʼoj ane̩ o̩najiji wa,"
ISA,13,6,"Kwa anyanyi, todu o̩jo̩ e-Jihofa me̩rʼo̩wo̩ me̩;"
ISA,13,7,"Todule̩ oñ o̩wo̩ e̩ne̩ du gwulo̩,"
ISA,13,8,e̩do̩-ma la ada kpu.
ISA,13,9,"Me̩ go, o̩jo̩ e-Jihofa awa le̩,"
ISA,13,10,Todu awo ojale kpai ujo̩-wñ anʼugane̩ ge̩ n;
ISA,13,11,"Nabʼudu ñw abʼile̩ ugbo du kʼone̩ te̩ kade tod e̩bie̩ne̩-ma,"
ISA,13,12,"Nache kʼone̩ kʼi ña tʼo̩jamalia ku ma gwe̩ le,"
ISA,13,13,"Todule̩ oñ nuje̩ ñw efojule ki ga,"
ISA,13,14,"I la adab egbi ku ma dʼo̩de̩-wñ,"
ISA,13,15,"E̩ne̩ du ku ma li, ma adʼe̩wñ gwu nyʼu,"
ISA,13,16,Ma ñʼakʼamo̩me̩kpa-ma jʼamane̩ eju-ma;
ISA,13,17,"Go, omi akʼabo Me̩dia, kʼajifa ma wʼuma eju n,"
ISA,13,18,O̩o̩do̩ o̩o̩do̩-ma la akʼabokolobia jʼamane̩ ku ma ge̩ye̩ge̩ye̩ge̩;
ISA,13,19,"Taku Babilo̩n, kʼi chʼuto̩ ojane̩ ojane̩ wewe,"
ISA,13,20,One̩ ñʼadodo ef uwñ ogbegbele̩ ge̩ n
ISA,13,21,"Chai ame̩la oko muda adachi o̩mo̩,"
ISA,13,22,"Amotinya ajʼef o̩do̩go̩-wñ akwa,"
ISA,14,1,"Todu Jihofa ali Jeko̩b ejumomi, i ñʼadu Israe̩l, i la ako ma jʼoj ane̩ e-ma kpo̩: oñ amilowa amanyʼuma, ma la agamʼabunyi Jeko̩b."
ISA,14,2,"Tak amone̩ amone̩ ako ma wa jʼuña e-ma, oñ abunyi Israe̩l akʼabo le̩ chʼamadu-ma e̩ne̩ke̩le̩ kpai onobule̩ oj ane̩ Jihofa; ma la amʼabo ku ma mu ma le̩, oñ ama anʼo̩da abo ku ma dema mʼane̩ le̩."
ISA,14,3,"Tak i awatʼo̩jo̩ ki Jihofa mʼuñmi du ñw me̩ bʼe̩do̩dudu-me̩, kpai e̩do̩ ega, kpai uko̩lo̩ adu inaina ku ma ko me̩ jʼef uwñ le̩ te̩,"
ISA,14,4,kʼuwe̩ akpʼita-i rʼonu Babilo̩n oji kakini:
ISA,14,5,"Jihofa la fʼo̩kpa ame̩ne̩bibi guche̩,"
ISA,14,6,ku ma kʼe̩do̩fulu agwo amone̩
ISA,14,7,Ane̩-ile̩-i du jʼañmi to̩ko̩o̩;
ISA,14,8,"I chaka chʼoli saiprus agwoye rʼuwe̩ oji,"
ISA,14,9,Ef o̩jegu o̩gane̩ mudutu du ane̩ ile̩;
ISA,14,10,Abo le̩ chaka adohi
ISA,14,11,"Ma mʼeñwo̩-we̩ du gwo̩ru nyʼef o̩jegu,"
ISA,14,12,"Gʼab e̩ ñwa kwʼefojale wane̩,"
ISA,14,13,"Kʼuwe̩ la ka ef e̩do̩-we̩ kakini,"
ISA,14,14,"nate̩gu tʼatate̩ ñw akpa akpa ki gbo̩gba,"
ISA,14,15,"Ma muda dʼuwe̩ gwo̩ru nyʼefo̩jegu me̩,"
ISA,14,16,"Abo ku ma li uwe̩ akejurʼe̩,"
ISA,14,17,kʼi je̩ ñw ile̩-i rida mud aje̩tachi?
ISA,14,18,"Amonu abo uche̩ichi uche̩ichi du dachi uña ojima,"
ISA,14,19,"Ma muda mʼuwe̩ du rikpolo tinyo̩ bʼojinoji-we̩ te̩,"
ISA,14,20,"Ma adʼuwe̩ ji manyʼuma n,"
ISA,14,21,Me̩ fʼo̩na uku ñwo̩che te̩ ñw amo̩ma-wñ e̩ne̩ke̩le̩
ISA,14,22,"Nakwane̩ tʼuma o̩la, Jihofa ki nʼe̩wñ du aka-i, nakʼodu eko̩ kpai e̩bo̩bo̩ one̩ kpai o̩ma kpai aaju da bi Babilo̩n te̩, Jihofa ka-i."
ISA,14,23,"Oñ unachʼo kʼi mud unyi itodobi, kpai ite̩ ugbo oduda, uchile̩che̩ la chʼo̩wo̩ kʼu nadu gba rinyo̩, Jihofa ki nʼe̩wñ du ka-i."
ISA,14,24,"Jihofa ki nʼe̩wñ du go̩ me̩, i kakini;"
ISA,14,25,"ka kʼu nagu e̩ne̩ Asiria le̩ che̩ oj ane̩-mi,"
ISA,14,26,Ibe kʼu ñwate̩
ISA,14,27,"Todu Jihofa ki nʼe̩wñ du fʼe-le̩ mute̩ ef e̩do̩-wñ,"
ISA,14,28,"O̩do̩ kʼonu Ehaz leku o̩la-i lewa, kakini:"
ISA,14,29,"O Filistia, o̩chaka-me̩, me̩ ki gwoye"
ISA,14,30,"O̩mo̩gba e̩nubie̩ la ajʼuje̩wñ,"
ISA,14,31,"Kpogu, O alaku; ewo le̩ ki kwa taa;"
ISA,14,32,Abʼone̩ adohi ñw amonuche̩ abo uche̩ichi ta?
ISA,15,1,O̩la Moab de̩.
ISA,15,2,"Ma nyi Bayit kpai Dibo̩n,"
ISA,15,3,ma kʼe̩gbanukpo lago de ajʼej o̩na-ma;
ISA,15,4,"He̩shbo̩n kpai Eleale la akpogu,"
ISA,15,5,E̩do̩-mi akwa todu Moab;
ISA,15,6,todu omi Nimrim
ISA,15,7,Todule̩ e̩wñ ku ma yajo̩ e̩kute̩
ISA,15,8,"Todu ogu ku ma kpa le̩,"
ISA,15,9,Todu omi Dimon che̩ko̩ ñw e̩bie̩;
ISA,16,1,"Me̩ kʼamo̩mala e̩ne̩ ki nʼane̩ kpuche̩,"
ISA,16,2,Todu abu ki ade̩ de̩ kakini;
ISA,16,3,"Me̩ tohi,"
ISA,16,4,e̩ ki je̩ ñw abo-mi ku ma ne ma bʼunyi te̩ le̩
ISA,16,5,Taku ma adʼedeʼka lonyane̩ ef ufe̩de̩nyo̩
ISA,16,6,"Awa gbʼinabali eke ku Moab ake, i ake tabale;"
ISA,16,7,"Todule̩ Moab akpogu todu Moab,"
ISA,16,8,"Todu ane̩ uche̩ He̩shbo̩n ache ki ku,"
ISA,16,9,Todule̩ omi anʼaku e-Jeza araku
ISA,16,10,"Ma la mʼe̩do̩ e̩bo̩ ko me̩,"
ISA,16,11,"Todule̩ efu-mi ako̩la dab umolo todu Moab,"
ISA,16,12,"Tak i awatu, e̩gba ku Moab dʼo̩la-wñ wa te̩, e̩gba kʼuhia fʼu hia oj otete le̩, kʼi lewʼuña-wñ kiafo̩ kʼi cha-duwa, i anʼoji ñw u n."
ISA,16,13,O̩la Moab ki Jihofa ka igbelegbele le̩ de̩.
ISA,16,14,"Jihofa muda aka aba-jo̩-i kakini, Gbogbo tak o̩do̩ me̩ta ki jo̩, o̩do̩-wñ dab o̩do̩ e̩nuko̩lo̩ ku ma rʼo̩me̩ ñw u, ojima Moab amud e̩wñ e̩de̩te̩, manyʼo̩wo̩ one̩-wñ ki tabale le̩, e̩bo̩bo̩-ma la ade̩ re̩e, i awʼone̩ eju n."
ISA,17,1,O̩la Damaskus de̩.
ISA,17,2,Ma hi ewo ewo Aro̩e̩r tinyo̩ me̩;
ISA,17,3,"Ifraim ñʼanʼaku ge̩ n,"
ISA,17,4,Oñ i awatu iko le̩
ISA,17,5,I la adab e̩gba kʼe̩ne̩ ki akpʼo̩ka akpʼo̩ka-wñ
ISA,17,6,"E̩fiye̩-wñ muda abo̩ ef uwñ,"
ISA,17,7,"Iko kʼa ka-i amone̩ adʼeju go Acho̩na-ma, E̩ne̩ Kiafo̩ e-Israe̩l le̩ la awʼuma eju;"
ISA,17,8,"ma ñʼago ubo̩ iche̩bo̩ ubo̩ iche̩bo̩ ku ma nʼo̩wo̩-ma chʼuko̩lo̩-wñ ge̩ n; ma ñʼanyi e̩wñ ku ma nʼo̩mo̩-wo̩ e-ma che eti ge̩ n, dagba i chaka chʼAshe̩rim, dagba i chʼojibʼolu."
ISA,17,9,"O̩jo̩ kʼa ka-i ewo ewo-ma ki gbiti adab efoko ugbo ku ma hiʼu tinyo̩ kpai oj uwo uwo, owñ chʼe-ku ma hiu tinyo̩ bʼeju amo̩ma Israe̩l te̩, tak i adʼalache̩ te̩."
ISA,17,10,"Todu uwe̩ gbenyo̩ O̩jo̩ e-ujadu-we̩ me̩,"
ISA,17,11,"O̩jo̩ kʼe̩ du gbe̩ e̩ fʼala-wñ ne nyo̩nyo̩,"
ISA,17,12,"Aya, ekuku amone̩ wewe-i,"
ISA,17,13,"Abo uche̩ichi uche̩ichi afule dab eruru omi ki wewe,"
ISA,17,14,"E̩gba ane̩, go, i chʼokpo echʼone̩ ofe!"
ISA,18,1,Atogwo! ane̩ ugbo kʼika ika agwu
ISA,18,2,"kʼi akpʼamonuche̩-wñ le ej ohimini,"
ISA,18,3,"Ame̩ ku me̩ dodo ile̩-i chaka,"
ISA,18,4,"Todu abu ki Jihofa ka ñw mi de̩, kakini:"
ISA,18,5,"Todu o̩gba taku ma kpʼe̩wñ oko, e̩gba kʼikoko-wñ muña rinyo̩,"
ISA,18,6,Ma atʼuma no̩ jo̩ ñw ame̩we̩
ISA,18,7,Iko le̩ ma anʼe̩wñ ele wa ñw Jihofa ki nʼe̩wñ du
ISA,19,1,O̩la Ijipti de̩.
ISA,19,2,"Tak u nakʼo̩wo̩ nyʼabo Ijipti efu ku ma kobʼabo Ijipti,"
ISA,19,3,une̩do̩ Ijipti la adafo alumeji-wñ;
ISA,19,4,Oñ nakʼabo Ijipti nyʼodu o̩lachi o̩wo̩;
ISA,19,5,"Omi Naye̩l le̩ la aña,"
ISA,19,6,tak aji aji-wñ alu;
ISA,19,7,Oko ije̩ o̩la Naye̩l
ISA,19,8,"Amekwuji adinaku,"
ISA,19,9,"Anyo̩ la amʼabo ku ma chʼuko̩lo̩ owu line̩n eta,"
ISA,19,10,"Ma la agu ugbogaga-wñ che̩ ye̩ge̩-ye̩ge̩,"
ISA,19,11,Amagboji Zoan chʼame̩nidada ogbolo;
ISA,19,12,Mak ugbo amanibe-we̩ jo̩ ta?
ISA,19,13,"Amagboji Zoan mud ame̩nidada,"
ISA,19,14,Jihofa la fʼafu ochuchu danyʼalumeji-wñ;
ISA,19,15,Uko̩lo̩ du la ade̩ tod Ijipti
ISA,19,16,"O̩jo̩ kʼa ka-i abo Ijipti adab abobule̩, o̩la-ma agagogodo, ma achokpo tod o̩wo̩ Jihofa ki nʼe̩wñ du ki amiejo, owñ chʼe-kʼi amiejo lʼuma oji le̩."
ISA,19,17,"Tak ane̩ Juda amud e̩wñ ubailo ñw abo Ijipti; e̩ne̩ du ku ma hialu mʼe̩wñ Ijipti ugbo-wñ arailo, todu e̩wñ ki Jihofa ñwa, owñ chʼe-kʼi ñwa nyʼu."
ISA,19,18,"O̩jo̩ le̩ ewo me̩lu ku ma kʼichi Kenan ajʼojane̩ Ijipti, ku ma ago̩ ñw Jihofa ki nʼe̩wñ du. Odu oka-wñ ako̩ Ewo Ulenyo̩."
ISA,19,19,"O̩jo̩ kʼa ka-i ubo̩ iche̩bo̩ Jihofa adago alumeji ane̩ Ijipti, kpai e̩wñ ku ma gwanyidago waala ñw Jihofa alo̩me̩-wñ."
ISA,19,20,"I adago o̩mo̩ kʼi chʼujiwe kpʼe̩wñ ibenu ñw Jihofa ki nʼe̩wñ du ane̩ Ijipti; todu ama akwado̩ Jihofa noji abo ku ma te̩ ma mane̩, tak i adʼE̩najadu kpuche̩ rʼuma, kpai E̩nagbiti, tak owñ agba ma."
ISA,19,21,"Taku Jihofa aje̩ ñw abo ijipti ki fʼowñ ma, oñ abo Ijipti la ama Jihofa o̩jo̩ kʼa ka-i; ochochi, ma anʼe̩wñ iche̩bo̩ kpai e̩wñ ele wa adojikane̩ ñw u, ma la adoji ñw Jihofa, taku ma ache."
ISA,19,22,"Jihofa la agwo Ijipti, egwo i agwʼo, tak i akpʼagbe-wñ. Ma la adabi wa ñw Jihofa, oñ i anetirʼo̩ko̩ ku ma gbabʼo̩, tak i achʼo̩ga-ma kpa."
ISA,19,23,"O̩jo̩ kʼa ka-i ikpadala ate̩ akwʼ Ijipti nyi Asiria, oñ e̩ne̩ Asiria awʼIjipti, oñ e̩ne̩ Ijipti anyʼAsiria, tak abo ijipti kpai abo Asiria adojikane̩ ñw O̩jo̩ ugbokate."
ISA,19,24,"O̩jo̩ le̩ Israe̩l achʼe̩ne̩ke̩ta manyʼIjipti kpai Asiria, e̩nyo̩ ki kwʼugbo O̩jo̩ ki atʼalumeji ane̩-ile̩-i ma ache,"
ISA,19,25,"todabu ki Jihofa ki nʼe̩wñ du de̩nyo̩ ñw ma kakini, E̩nyo̩ ki chʼe-Ijipti abo-mi, kpai e-Asiria uko̩lo̩ kʼo̩wo̩-mi che le̩, kpai Israe̩l e̩wñ ogu-mi."
ISA,20,1,"O̩do̩ ku Tartan lewa Ashdo̩d, owñ chʼe̩gba ki Sargo̩n, onu Asiria kpʼo̩ uche̩ wa, kʼi la kʼogu bʼAshdo̩d kʼi la fʼu du,"
ISA,20,2,"iko e-le̩ Jihofa ko̩la lʼalu Aizaya o̩ma Emo̩z, kakini, Lo, kʼe̩ mʼe̩gbanukpo le̩ tu bʼago-we̩ te̩, kʼe̩ la mʼe̩da gwo̩ bʼe̩re̩-we̩ te̩. Oñ i fʼabe̩le̩ che, i tʼago ofo kpai e̩re̩ ofo alule̩."
ISA,20,3,"Taki Jihofa kakini, Alu kʼadu-mi Aizaya-i tʼale ago ofo kpai e̩re̩ ofo o̩do̩ me̩ta kʼi chʼujiwe kpai e̩wñ awuwu ugbo o̩la Iiipti kpai o̩la Itiopia le̩,"
ISA,20,4,"abe̩le̩ oñ onu Asiria akʼame̩namu Ijipti alo, manyʼabo Itiopia ku ma ne bʼane̩-ma te̩, tʼimo̩to̩, tʼogijo, ago ofo kpai e̩re̩ ofo, ofe-ma la ate̩ ofo, ki mud anyo̩ ñw abo Ijipti."
ISA,20,5,"E̩do̩-ma la ada kpu, ibe-ma la adajugu nyʼomune̩, noji Itiopia ku ma kibeno le̩, kpʼe-Ijipti ki chʼalifia-ma."
ISA,20,6,"Tak abo ku ma dodo ane̩ o̩lʼomi-i aka o̩jo̩ le̩ kakini, Go, abu kʼukibeno-wa de̩ owñ chʼugbo kʼa ra nyi ku ma te̩ko wa, ku ma gba wa bʼo̩wo̩ onu Asiria te̩! Ab awa ale kʼa amufu tane̩?"
ISA,21,1,O̩la aje̩tachi o̩lʼohimini abadi le̩ de̩.
ISA,21,2,Ma dʼane̩ ego ki gbiti ka ñw mi;
ISA,21,3,Todule̩ ago-mi awo̩ mi;
ISA,21,4,"E̩do̩-mi tʼugbo kate n, ailo fʼumi mu;"
ISA,21,5,"Ma fʼitebulu ñwo̩che,"
ISA,21,6,Todu abu kʼOndu ka ñw mi de̩ kakini:
ISA,21,7,"I fʼo̩ko̩ ogu li, amanʼanya ku ma kpe̩re̩ ejeji,"
ISA,21,8,Tak i kwa dab idu kakini:
ISA,21,9,"E̩ la go, o̩kogu kʼone̩ che̩ko̩-wñ awa-i,"
ISA,21,10,"O o̩ma-mi kʼu fʼugwu kʼu fʼu fe̩ dab o̩ka,"
ISA,21,11,O̩la Duma le̩ de̩.
ISA,21,12,Adide le̩ kakini:
ISA,21,13,O̩la Arabia le̩ de̩.
ISA,21,14,"Me̩ chʼomiofo wa ñw e̩ne̩ kʼalugbe̩ akpʼo̩ le̩,"
ISA,21,15,"Todu ma ra bʼo̩kwo̩chageli te̩,"
ISA,21,16,"Todu abu kʼOndu ka ñw mi de̩ kakini, Gbogbo tak o̩do̩ ki da, alu kʼo̩do̩ e̩ne̩ ki achʼuko̩lo̩ ku ma rʼo̩me̩ ñw u de̩, ojima Kedar chaka atakpa rʼane̩;"
ISA,21,17,"oñ aluka e̩bo̩bo̩ amato̩fa, owñ chʼamagbiti ef amo̩ma Kedar, abo̩ ree; todu Jihofa, O̩jo̩ Israe̩l ka me̩."
ISA,22,1,O̩la O̩go̩ Ane̩ Ego de̩.
ISA,22,2,"O, uwe̩ kʼe̩ che̩ko̩ ñw ogu ekpa,"
ISA,22,3,"Amagboji-we̩ chaka ra e̩gbaʼkate,"
ISA,22,4,"Todule̩ u kakini,"
ISA,22,5,Todu Ondu Jihofa ki nʼe̩wñ du chenʼo̩jo̩ uchobi
ISA,22,6,Elam la ne̩ ahiagba-wñ
ISA,22,7,"Oñ i lewatu kʼo̩go̩ o̩go̩-we̩ ki nyʼuwe̩ eju tule che̩ko̩ ñw o̩kogu,"
ISA,22,8,Tak i mʼukpo uro̩na Juda ko.
ISA,22,9,"tak ame̩ li kak ugbo ku ma gu aku ewo Defid du, chewewe, ame̩ fʼomi e̩dagu omi o̩gane̩ le̩ do̩wajʼugbokate,"
ISA,22,10,"taku me̩ fʼunyi unyi Je̩rusale̩m kaluka, oñ me̩ fʼunyi-wñ gulo̩ ku me̩ ne̩ fʼaku-wñ ñwo̩che tod ogu."
ISA,22,11,"Me̩ ño̩ fʼobuga gwa agbagba o̩do̩ meji le̩ tod e̩dagu omi igbele le̩. Me̩ muda go e̩ne̩ ki che e̩wñ-i n, me̩ la diba ñw e̩ne̩ ki fʼe̩wñ le̩ ñwa e̩i e̩do̩-wñ igbelegbele n."
ISA,22,12,"O̩jo̩ le̩ Ondu Jihofa ki nʼe̩wñ du,"
ISA,22,13,"e̩ la go, i mud uyo̩ kpai e̩do̩ e̩bo̩"
ISA,22,14,Jihofa ki nʼe̩wñ du dʼo̩la-wñ tejugede ef eti-mi kakini:
ISA,22,15,"Abu kʼOndu Jihofa ki nʼe̩wñ du ka le̩ de̩ kakini, Lo, kʼe̩ nyʼugbo adi-gede-i, owñ che She̩bna, kʼunyi le̩ dʼef o̩wo̩-wñ, kʼe̩ kakini,"
ISA,22,16,"E̩wñ uwe̩ ache emi? E̩ne̩ uwe̩ la ne̩ emi kʼe̩ fʼoji gwa ñw o̩la-we̩ emi ta? Oji i agwa ñw o̩la-wñ ate̩-i, okuta i ada kʼi dʼu chʼunyi ñw o̩la-wñ."
ISA,22,17,"Go, Jihofa adʼe̩ ro̩ fuu tinyo̩, uwe̩ agbiti. Ochochi, i agwo̩nyʼuwe̩ gaga,"
ISA,22,18,"i la akʼe̩wñ wenyu wenyu ño̩ wenyʼuwe̩ chuu, oñ i dʼuwe̩ rikpolo kʼe̩ li gbigbili tʼane̩ ki nabe̩; o̩mo̩ uwe̩ aku, oñ o̩mo̩ o̩kogu ojima-we̩ ajo̩, uwe̩ kʼe̩ chʼachi unyi odu-we̩ ukata."
ISA,22,19,"Omi la akʼuwe̩ e̩che̩ bʼugugu uko̩lo̩-we̩ te̩, taku ma afʼuwe̩ wane̩ bʼudago-we̩ te̩."
ISA,22,20,"Tak i awatu o̩jo̩ le̩, kʼomi ado̩ adu-mi E̩layakim, o̩ma Hilkaya wa,"
ISA,22,21,"oñ nadʼafe̩-we̩ tʼo̩ o̩la, kʼu ñʼadʼe̩wñ ago-we̩ jiʼu iñmi, tak u nadʼo̩da-we̩ tef o̩wo̩-wñ; owñ la achʼata ñw abo ku ma dodo Je̩rusale̩m kpai abunyi Juda."
ISA,22,22,"U la adʼo̩migede unyi Defid nʼika-wñ; owñ abi, e̩ne̩ du la are n; owñ are, oñ e̩ne̩ du la abi n."
ISA,22,23,"Oñ nadʼu kamo̩ dab ale ugbo ki de̩ kpaka, tak owñ amud ede ojima ñw abunyi ata-wñ."
ISA,22,24,"Ma la adʼojima abunyi ata-wñ chaka lo̩ko̩li o̩la-wñ, ugbe̩ kpai ato̩, e̩wñ eku kekele du, akwʼago omi gbogbo tʼugege chaka."
ISA,22,25,"Jihofa ki nʼe̩wñ du kakini, O̩jo̩ le̩, ale ku ma du kamʼugbo ki de̩ kpaka le̩ achi wane̩; ma la ada, tak i alo̩ wane̩; oñ adu ki lo̩ko̩li o̩la-wñ ako̩da rinyo̩, todu Jihofa ka me̩."
ISA,23,1,O̩la Taya de̩.
ISA,23,2,"Chechi, ame̩ ku me̩ dodo o̩lʼomi,"
ISA,23,3,Oñ ejʼomi ki nana le̩;
ISA,23,4,"Anyo̩ ki mʼe̩, O Saido̩n, todu ohi mini le̩,"
ISA,23,5,"E̩gba ku ma dʼinabali-wñ wa Ijipti,"
ISA,23,6,"Me̩ mudaba nyi Tarshish ke,"
ISA,23,7,"Ewo uyo̩-me̩ de̩-i,"
ISA,23,8,E̩ne̩ ñwʼibe-i nyu Taya taa?
ISA,23,9,"Jihofa ki nʼe̩wñ du fʼibe-i ñwa,"
ISA,23,10,"E̩ nawobi bʼane̩-we̩ ma alu ku Naye̩l ache le̩,"
ISA,23,11,"I fʼo̩wo̩-wñ nadala bʼoj ohimini abadi ma,"
ISA,23,12,Oñ i kakini:
ISA,23,13,"Me̩ go, ane̩ abo Kaldia! Abo-i te̩te̩do̩mo̩ n; e̩ne̩ Asiria le̩ fʼu che te̩ tod abo ku ma dodo aje̩tachi. Ma mʼodo̩go̩-ma ko dago jo̩, ma fʼunyi unyi ojima-wñ kpo̩fo̩ rinyo̩, ma mʼu du chʼalache̩ te̩."
ISA,23,14,"Kwa, ame̩ o̩ko̩ Tarshish,"
ISA,23,15,"Oñ i awatu, iko le̩ ma agbenyo̩ Taya gbogbo nyʼo̩do̩ e̩te̩gwa, alu kʼo̩kpanachi onuʼka de̩. O̩do̩ e̩te̩gwa le̩ muda i ade̩ ñw Taya dab alu kʼeli ajo̩ko̩ ka:"
ISA,23,16,"Mʼumolo du,"
ISA,23,17,"Oñ i awatu abu kʼo̩do̩ e̩te̩gwa le̩ jo̩ taku Jihofa awa fejudo Taya, tak onobule̩ le̩ adabi tʼef o̩la-wñ eduta le̩, i la ajo̩ko̩ bʼojane̩ ojane̩ du ki jʼoj ane̩ ile̩-i."
ISA,23,18,"Oñ e̩wñ aja-wñ kpai uro̩me̩ o̩ko̩ eje̩-wñ kʼi agba amud e̩wñ kiafo̩ e-Jihofa; ma ako ne jo̩ n, ai ako maja n, todu ane̩ aja-wñ achʼutod abo ku ma gugu o̩gba Jihofa, kʼama ki je̩ kʼefu, kʼama ki ño̩ nʼukpo ki akwojolugbo."
ISA,24,1,"Go, Jihofa ache kʼane̩ ki chʼakpokpo te̩, i ache kʼi dʼalache̩,"
ISA,24,2,"Oñ alu kʼi ade̩ de̩, alu ki de̩ ugbo amone̩, alu le̩ i ñʼade̩ ugbo amatama ge̩;"
ISA,24,3,"Ane̩-i ate̩ ofo hioko, i adʼalache̩ te̩ hiele;"
ISA,24,4,"Ane̩-i adaido̩, i la agbo rinyo̩,"
ISA,24,5,Ane̩-i ño̩ chʼe̩daji
ISA,24,6,"Todule̩ oñ ama ku ma na le̩ mʼane̩-i ko mi,"
ISA,24,7,"Omi achiwebe̩te̩ma etito̩ adaido̩,"
ISA,24,8,"Iya eicha awe me̩,"
ISA,24,9,Ma anʼomi achiwebe̩te̩ma añmo̩ akeli n;
ISA,24,10,"Ewo ki chʼachigodo le̩ mugulo̩ me̩,"
ISA,24,11,Aku ero̩ jʼejo̩na-wñ tod omi achiwebe̩te̩ma;
ISA,24,12,"Ewo le̩ chʼalache̩ te̩,"
ISA,24,13,Todu ab i ade̩ alumeji ane̩-i
ISA,24,14,"Abo-i achʼomu-ma nyʼate̩, ma akeli uyo̩;"
ISA,24,15,"Todule̩, me̩ nadʼojima ñw Jihofa o̩wo̩ olodudu;"
ISA,24,16,"A gbo̩ abu ku ma jʼukpoji ile̩ akʼeli dʼO̩jo̩ kakini,"
ISA,24,17,"Ailo kpai o̩fe̩ kpai oku abʼuwe̩ ma me̩,"
ISA,24,18,Oñ i awatu kʼe̩ne̩ ki ara bʼekuku ailo le̩ te̩
ISA,24,19,"Ile̩-i mukpo̩fo̩ kpa,"
ISA,24,20,"Ile̩-i tʼaro̩ko̩ibu dab e̩ne̩ kʼo̩te̩ mu,"
ISA,24,21,"I la awatu o̩jo̩ le̩, ku Jihofa abʼudu"
ISA,24,22,Ma la akʼama wajo̩
ISA,24,23,"Tak eju ochu aku e̩bo̩no̩,"
ISA,25,1,"O, Jihofa, uwe̩ chʼO̩jo̩-mi;"
ISA,25,2,"Todu uwe̩ mʼewo du chʼugbudu,"
ISA,25,3,Todule̩ amone̩ ku ma chʼamagbiti abumʼuwe̩;
ISA,25,4,"Todu uwe̩ te̩tachʼaku ñw e̩nubie̩,"
ISA,25,5,alu kʼane̩ e̩gbe̩ akpa nyʼane̩ o̩la.
ISA,25,6,"Taku Jihofa ki nʼe̩wñ du anʼe̩wñ e̩nyo̩ hi uje̩wñ uyo̩ ñw amone̩ du oj uwo-i, uje̩wñ o̩te̩ achiwebe̩te̩ma ki bie̩ nyu, kpʼe-e̩wñ oyo kʼo̩ko̩to̩ chʼe̩kefu-wñ, e-o̩te̩ achiwebe̩te̩ma ki bie̩ nyu ku ma fʼu ta jalii."
ISA,25,7,"Tak i akʼe̩wñ ki bʼeju amone̩ du ma mi oj uwo-i, kpai ukpo ubojima kʼi chenadala bʼabo uche̩ichi uche̩ichi du ma."
ISA,25,8,"I adʼuku mi pioo; oñ Ondu Jihofa ali omi aku bʼeju du te̩, i la akʼina ku ma bʼabo-wñ bʼile̩-i te̩; todu Jihofa ka me̩."
ISA,25,9,"Ma la aka o̩jo̩ le̩ kakini, Go, O̩jo̩-wa de̩-i; a tetanede owñ, i la ajadu wa; Jihofa de̩-i; a te̩tanede owñ, e̩do̩-wa ki bo̩, kʼa la gwoguyo̩ ef ujadu-wñ."
ISA,25,10,"Todu o̩wo̩ Jihofa añmi oj uwo kide̩, ma la ate̩ Moab mane̩ uña-wñ, alu ku ma tʼegbe nyʼe̩pio̩ o̩la ugbudu echu ame̩wño̩re̩."
ISA,25,11,I anʼo̩wo̩-wñ dala alumeji-wñ alu kʼe̩ne̩ kʼi agwʼomi anʼo̩wo̩ dala kʼi gwʼomi; Jihofa muda ahi eke-wñ wane̩ manyʼo̩wo̩-wñ ki aya uko̩lo̩ le̩.
ISA,25,12,"I agu aku-we̩ ki gbo̩gba le̩ lo̩ wane̩, i adʼu dachʼane̩, i arʼo̩ nʼane̩pe̩te̩, owñ chʼef ebutu."
ISA,26,1,O̩jo̩ kʼa ka-i taku ma akʼeli-i ane̩ Juda kakini:
ISA,26,2,"Me̩ mʼalaku-wñ bi,"
ISA,26,3,"E̩ne̩ kʼibe-wñ kʼi akpe̩ che̩konʼuwe̩,"
ISA,26,4,"Ame̩ ki nake̩do̩no Jihofa gbogbo alo pioo,"
ISA,26,5,"Todu i fʼabo ku ma gugu atate̩ le̩ hi wane̩,"
ISA,26,6,"E̩re̩ atʼo̩ mʼane̩,"
ISA,26,7,O̩na e̩no̩kpakpa de̩ te̩e̩le̩;
ISA,26,8,"Jihofa, awa te̩tejʼej o̩na ugbo kʼuwe̩ akpʼoji o̩la anede we̩; odu-we̩ kpai urewa-we̩"
ISA,26,9,Eju-we̩ anʼonugo-mi odu;
ISA,26,10,Dagba ma chaka lʼe̩ne̩bibi eju
ISA,26,11,"Jihofa, o̩wo̩-we̩ chʼe̩chi nyʼate̩,"
ISA,26,12,"Jihofa, uwe̩ adʼure̩do̩ te̩ ñw a,"
ISA,26,13,"O Jihofa, O̩jo̩-wa,"
ISA,26,14,"Abo uku ma che, ma ñʼadeju n;"
ISA,26,15,"Uwe̩ je̩ ñw abo uche̩ichi-i wewe nyo̩gba, O Jihofa,"
ISA,26,16,"Jihofa, ef o̩pe̩cha ma kwotejane̩ we̩,"
ISA,26,17,"Dabalu kʼonobule̩ ki defu,"
ISA,26,18,"a defu, a tʼagbalagbala ef iwo̩-wa,"
ISA,26,19,"Abo-we̩ ki ku adeju, oku abo-mi akwane̩."
ISA,26,20,"Lewa, abo-mi, me̩ mugudu tef unyi-me̩,"
ISA,26,21,"Todu go, Jihofa akwʼuña-wñ dufu"
ISA,27,1,"O̩jo̩ kʼa ka-i Jihofa anʼo̩kwo̩chageli-wñ lile ki ale̩ ki ño̩ nʼukpahiu abʼudu ñw Lifayatan ejo ki ara le̩, kpai Lifayatan ejo ki afa no̩ko̩ no̩ko̩, i la akpa drago̩n ki dʼef ohimini abadi ge̩."
ISA,27,2,O̩jo̩ le̩:
ISA,27,3,"Omi, Jihofa, chʼe̩ne̩ ki adejutʼo̩;"
ISA,27,4,U nʼuke̩do̩fulu n.
ISA,27,5,"Cho̩kpo̩ni owñ ki nado̩wo̩ dʼukpahiu-mi,"
ISA,27,6,"Jeko̩b afʼili nyʼane̩ ej o̩gba,"
ISA,27,7,I fʼu gwo alu kʼi gwo abo ku ma gwo owñ?
ISA,27,8,"Eno kʼe̩ no ma, chʼekobʼuma kʼe̩ kobʼuma;"
ISA,27,9,"Todule̩ lugbo e̩wñ-i oñ e̩wñ abʼudu ku Jeko̩b fe̩ ma,"
ISA,27,10,"Todu ewo ki nʼaku le̩ kate dago e-wñ,"
ISA,27,11,E̩gba kʼe̩to̩-wñ gbe̩ ma anya rinyo̩;
ISA,27,12,"I la awatu iko le̩ ki Jihofa agwu e̩wñ e̩yo̩ akwo uwobi ohimini Yufretis gbogbo wa aji Ijipti; i are e̩fiye̩-me̩ okoke, ame̩ amo̩ma Israe̩l."
ISA,27,13,"Oñ i awatu iko le̩ kʼama afa o̩kakachi lile, tak abo ku ma jo̩ alenyo̩ oj ane̩ Asiria kpai abo ku ma ne bʼane̩-ma te̩ ku ma jo̩ ane̩ Ijipti awa ku ma dojikane̩ ñw Jihofa oj uwo kiafo̩ Je̩rusale̩m le̩."
ISA,28,1,"Atogwo ñw ike̩be̩ uba e-amañmo̩te̩ Ifraim,"
ISA,28,2,"Go, Ondu chenʼagbiti ki nʼukpahiu;"
ISA,28,3,Ma anʼe̩re̩ fʼike̩be̩ uba amañmo̩te̩
ISA,28,4,oñ ododo alifia ki achʼuto̩ ki akwacha le̩
ISA,28,5,"Iko le̩ Jihofa ki nʼe̩wñ du amud ike̩be̩ ki achʼuto̩ eju,"
ISA,28,6,"i ñʼamud afu ajo̩ o̩kpakpa eka ñw e̩ne̩ ki gugu akajo̩,"
ISA,28,7,Abo-i ño̩ jʼaro̩kpibu ñw o̩te̩ achiwebe̩te̩ma ge̩
ISA,28,8,"Todu oj itebulu du che̩ko̩ ñw ire̩ kpai iwa,"
ISA,28,9,E̩ne̩ i akʼo̩ e̩wñ ema?
ISA,28,10,"Todu i chʼe̩wñ ekʼone̩, e̩wñ e̩kʼone̩,"
ISA,28,11,O̩da! Jihofa muda anʼamone̩ kʼuko-ma chʼaduña
ISA,28,12,"I ka ñw ma kakini,"
ISA,28,13,"Todule̩ oñ o̩la Jihofa achʼe̩wñ eko̩ ma, e̩wñ eko̩ ma,"
ISA,28,14,"Todule̩ me̩ nagbʼo̩la Jihofa, ame̩ amache̩de̩te̩ e̩wñ,"
ISA,28,15,"Todu me̩ kakini, A fʼalo kpe̩ kpʼuku me̩,"
ISA,28,16,"todule̩ abu kʼOndu Jihofa aka de̩ kakini,"
ISA,28,17,"Oñ naje̩ kʼajo̩ o̩kpakpa ki chʼe̩re̩-wñ ku ma fa,"
ISA,28,18,"Tak alo kʼame̩ kpe̩ kpʼuku le̩ abie̩,"
ISA,28,19,E̩gba du kʼi alale i amu me̩;
ISA,28,20,"Todu ujiji ate̩-wñ nyarʼone̩ enʼe̩re̩ dala,"
ISA,28,21,"Todu Jihofa akwane̩ dab ugbo uwo Pe̩razim,"
ISA,28,22,"Todule̩ me̩ ki ño̩ chʼabo ku ma che̩de̩te̩ ge̩ n,"
ISA,28,23,"Me̩ neti, ku me̩ gbʼomu-mi;"
ISA,28,24,E̩be̩ eko̩ ño̩ ko̩ i nʼe̩wñ egbe̩ nyʼu n?
ISA,28,25,"E̩gba kʼi fʼane̩-wñ rʼe̩ru,"
ISA,28,26,"Todu O̩jo̩-wñ akʼo̩ tʼo̩kpakpa,"
ISA,28,27,Ma gwu igogo ef agu dab o̩ka n
ISA,28,28,Eno̩ ma no̩ e̩wñ e̩yo̩ tod uje̩wñ;
ISA,28,29,"E̩wñ-i laño̩ kwʼugbo Jihofa ki nʼe̩wñ du ge̩,"
ISA,29,1,"Atogwo ñw Arie̩l, Arie̩l,ewo ugbo ki Defid ru le̩!"
ISA,29,2,"U muda adʼo̩bata ñw Arie̩l ta,"
ISA,29,3,"Oñ omi arʼuru ogu nyʼuwe̩ daka,"
ISA,29,4,"Ma la ahi uwe̩ wane̩, ef ane̩pe̩te̩ oñ uwe̩ ade̩ ako̩la,"
ISA,29,5,"Ama o̩wo̩ abo̩wo̩ ejaduña-we̩ adab ebutu ki akwu,"
ISA,29,6,"Jihofa ki nʼe̩wñ du,"
ISA,29,7,"Tak o̩wo̩ abo uche̩ichi du ku ma kʼogu bʼArie̩l,"
ISA,29,8,Ma la adab e̩gba kʼe̩ne̩ kʼebi akpʼo̩ kʼi nʼo̩na ka kʼi nʼe̩wñ aje̩
ISA,29,9,"Me̩ jo̩ ku me̩ yaye-wñ,"
ISA,29,10,"Todu Jihofa mʼafu olu lile du danyʼume̩ oji,"
ISA,29,11,"Ane̩ du ku ma go le̩ la dab o̩la ku ma ko̩ nyʼef ubuku ku ma fʼu hiuko̩ te̩. E̩gba ku ma dʼu tunyʼo̩wo̩ e̩ne̩ ki ma o̩kalatu eche, kakini, A agbokobʼe̩ kʼe̩ chʼo̩kalatu ñw a. Tak i adohi kakini, U neke che n, todu ma fʼu hiuko̩."
ISA,29,12,"Taku ma dʼubuku le̩ ñw e̩ne̩ ki ma ko̩che̩ n, kakini, A agbo̩ko̩bʼe̩ kʼe̩ chʼo̩kalatu ñw a. Tak i adoln kakini, U neke che n, todu u ko̩che̩ o̩takada n."
ISA,29,13,Oñ Ondu kakini:
ISA,29,14,"todule̩, go, nañʼachʼe̩wñ awuwu ef amone̩-i,"
ISA,29,15,"Atogwo ñw abo ku ma maja ejefu ejefu bi Jihofa, kʼi chʼe̩no̩hiala ki adʼibe ñw ma te̩,"
ISA,29,16,Me̩ rʼe̩wñ da bʼane̩ ma!
ISA,29,17,Iko-wñ bo̩ re
ISA,29,18,Tak o̩jo̩ le̩ amajeti agbʼo̩la
ISA,29,19,"Ame̩ne̩chikimi lañʼanʼuyo̩ nana nyʼo̩gba efu Jihofa ge̩,"
ISA,29,20,"Todu ma mʼe̩nubailo le̩ du chʼofofo, e̩ne̩ ki ache̩de̩te̩ le̩ atakpa,"
ISA,29,21,"ku ma kpʼone̩ abi tod o̩la ki fʼo̩ alu,"
ISA,29,22,"Todule̩ abu ki Jihofa ki gba Ebraham aka ugbo abo unyi Jeko̩b de̩, kakini:"
ISA,29,23,"Ama e̩gba kʼi fʼamo̩ma-wñ,"
ISA,29,24,"Abo ku ma la ef afu-ma ge̩, ama le̩ ñʼawʼugbo oji e̩wñ ema,"
ISA,30,1,"Atogwo ñw amo̩ma agbo̩go̩, Jihofa ka-i,"
ISA,30,2,"ma kʼe̩re̩ nyʼule̩ ku ma gwo̩ru nyʼIjipti,"
ISA,30,3,"Todule̩ oñ aku Fero achʼanyo̩-me̩,"
ISA,30,4,"Todu amagboji-wñ jo̩ Zoan,"
ISA,30,5,anyo̩ amʼuma chaka
ISA,30,6,O̩la ame̩la abe̩re̩me̩le̩ o̩wo̩ o̩pata o̩gane̩ le̩ de̩.
ISA,30,7,"Todu Ijipti ate̩ko echichi ofofo, i la anʼoji du n,"
ISA,30,8,"Lo fai ke, kʼe̩ fʼu ko̩ nyʼalo eju-ma,"
ISA,30,9,"Todu ama agbʼe̩nyo̩ n,"
ISA,30,10,"ku ma ka ñw amagane̩ kakini, Me̩ ki gane̩ n;"
ISA,30,11,"me̩ kwo bʼo̩na te̩, muna bʼo̩na-wñ te̩,"
ISA,30,12,"Todule̩ abu kʼE̩ne̩ Kiafo̩ e-Israe̩l aka de̩ kakini,"
ISA,30,13,todule̩ udu ku me̩ fe̩-i
ISA,30,14,i la adʼu kpo̩fo̩ alu ku ma kpʼucha abucha fo̩
ISA,30,15,"Todu abu kʼOndu Jihofa ki chʼE̩ne̩ Kiafo̩ e-Israe̩l ka de̩ kakini,"
ISA,30,16,"me̩ muda kakini,"
ISA,30,17,"E̩ne̩ʼka agwo̩ko̩ uja rʼone̩ icham nyʼo̩gwo̩ko̩, ma la ara,"
ISA,30,18,Todule̩ oñ Jihofa do̩mo̩ anede me̩ todu kʼi li me̩ eju; todule̩ oñ i hi o̩la-wñ ne todu kʼi li me̩ ejumomi.
ISA,30,19,"Todu amone̩-i adodo Zayo̩n, Je̩rusale̩m; uwe̩ ñʼaraku ge̩ n; omu ukwa-we̩ kʼi agbo̩ i aliʼuwe̩ eju chuu; i gbo̩ i adohi ñw e̩."
ISA,30,20,"Dagba Ondu ki kʼuje̩wñ o̩pe̩cha ñw me̩, kʼi la dʼomi ki akpa me̩ ma ñw me̩ ñmo̩, e̩ne̩ ki ako̩ we̩ e̩wñ le̩ muda amaja ge̩ n, eju-we̩ la ado e̩ne̩ ki akʼuwe̩ e̩wñ le̩."
ISA,30,21,"E̩gba ku me̩ natʼawo̩to̩ kpʼe̩gba ku me̩ natʼawohi eti-we̩ la agbʼuko̩laʼka ubi-we̩ kakini, O̩na de̩-i, me̩ lʼe-i."
ISA,30,22,"Tak ame̩ afʼojibo-me̩ ku me̩ gbe̩ ku ma kʼajifa wenyʼu le̩, kpʼojibo-me̩ ku me̩ da ku ma kʼo̩jamalia wenyʼu daji. Uwe̩ akʼe̩wñ le̩ rinyo̩ dab e̩wñ elifo̩; uwe̩ aka ñw u kakini, Kwʼemi!"
ISA,30,23,"Tak i aje̩ ñw omi lo̩ tod ulu e̩wñ kʼe̩ gbe̩, owñ chʼe-kʼuwe̩ agbe̩ ane̩ le̩, kpai uje̩wñ kʼane̩ le̩ akʼo dufu. I la achʼuje̩wñ o̩me̩me̩le̩, i la achʼo̩be̩le̩ke̩te̩. O̩jo̩ kʼa ka-i, ame̩wñukpa-we̩ ajʼoko lile ajije̩;"
ISA,30,24,"amo̩kokuno̩ kpʼamo̩ke̩ke̩te̩ ku ma lʼuche̩ ane̩ ajʼije̩ ku ma bʼomu ru, e-ku ma nʼuko̩che̩ kpʼo̩da fe̩."
ISA,30,25,"Tak aji kpʼo̩cha omi ajʼoj uwo ki gbo̩gba du kpai oj otete ki nana, owñ chʼo̩jo̩ ku ma kpʼone̩ wewe le̩, e̩gba kʼo̩do̩go̩ o̩do̩go̩ awane̩."
ISA,30,26,"Anoji e-le̩ ge̩, ugane̩ ochu adab ugane̩ o̩lu. Oñ ugane̩ olu adab e-eñini onu mebie, dabe̩ne̩ kʼugane̩ o̩jo̩ mebie, owñ chʼo̩jo̩ ki Jihofa aji ugbo ki awo̩ abo-wñ, kʼi akpa agbe ugbo kʼi gwo ma le̩."
ISA,30,27,"Go, odu Jihofa akwʼo̩najiji wa,"
ISA,30,28,afu ki akwef iñmo̩-wñ dab aji ki awobi
ISA,30,29,"Ame̩ anʼeli ako̩, alu kumane̩ odu e̩gba ku me̩ jo̩ ajʼuje̩wñ uyo̩ kiafo̩; kpai e̩do̩ e̩bo̩ dab e̩gba kʼone̩ anʼufele ake̩re̩ nyʼule̩ ale tʼoj uwo Jihofa, ugbo Okuta Israe̩l le̩."
ISA,30,30,"Jihofa la aje̩ ñw ma gbʼomu e-e̩gahi-wñ le̩, i la adʼo̩wo̩-wñ ki acho̩ko̩ wane̩ ef uwe̩do̩ kpʼo̩go̩ una ki alie̩ e̩wñ, manyʼomi ki alo̩ akiliwo, kpʼafu ibi, kpʼokuto̩mo̩jo̩cha ñe̩ña."
ISA,30,31,"Todu omu Jihofa aje̩ ñw e̩do̩ e̩ne̩ Asiria le̩ ki muda kpu, e̩gba kʼi anʼokute̩-wñ gwʼo."
ISA,30,32,"Oñ ewane̩ o̩kpa-wñ okoke du ku ma bu ñw u, e-ki Jihofa agwʼo le̩, anʼuko̩la eicha kpʼumolo manyu. Oñ e̩gba ku ma mʼogu kode, i anʼo̩wo̩-wñ che bububu aja kpʼama."
ISA,30,33,Todu ma fu Tofe̩t
ISA,31,1,Atogwo ñw abo ku ma gwo̩ru nyʼIjipti atene ate̩ko
ISA,31,2,"I chaka dʼabe̩le̩ owñ ño̩ chʼanibe ge̩,"
ISA,31,3,"Abo Ijipti le̩, one̩ ma che, ma chʼO̩jo̩ n;"
ISA,31,4,"Todu abu ki Jihofa ka ñw mi de̩ kakini,"
ISA,31,5,"Alu kʼame̩we̩ jʼada, alu le̩ oñ Jihofa ki nʼe̩wñ du"
ISA,31,6,"Me̩ mudabi abʼe̩ne̩ ku me̩ na ubi bʼo̩ te̩ bie̩ne̩ bie̩ne̩ le̩, ame̩, abo Israe̩l."
ISA,31,7,"Todu o̩jo̩ kʼa ka-i e̩ne̩ne̩ne̩ne̩ akʼode-wñ ki chʼajifa, kpʼode-wñ ki chʼo̩jamalia ro̩ rinyo̩, owñ chʼe-ku me̩ nʼo̩wo̩-me̩ onugo che ñw o̩la-me̩ ki mud adure ñw me̩."
ISA,31,8,"Tak e̩ne̩ Asiria le̩ awane̩ alu o̩kwo̩chageli, i la chʼe-one̩ n;"
ISA,31,9,"Tak okuta kʼi lo̩nʼo le̩ alale rinyo̩ noji okpo kʼi achi,"
ISA,32,1,"Go, Onuʼka adejutʼane̩ wñ lo̩na o̩kpakpa,"
ISA,32,2,"Tak one̩ adab uña umaja bʼafu ki aju te̩,"
ISA,32,3,"Oñ abo ku ma gane̩ ade̩ bulubulu ge̩ n,"
ISA,32,4,"Tak e̩do̩ abo kuma naju amʼoji e̩wñ ema,"
ISA,32,5,"Ma ñʼado̩ e̩nidada kʼe̩numo̩la iko le̩ ge̩ n,"
ISA,32,6,"Todu e̩nidada aka e̩wñ idada-wñ,"
ISA,32,7,Ane̩ uko̩lo̩ e̩nugbeju la chʼe̩bie̩ne̩;
ISA,32,8,"E̩numo̩la muda añwibe e̩wñ umo̩la,"
ISA,32,9,"Kwane̩, ame̩ abobule̩ ku me̩ jʼañmi le̩, me̩ gbʼomu-mi;"
ISA,32,10,"Ame̩ abobule̩ ku me̩ ke̩do̩nʼo̩la-me̩ le̩,"
ISA,32,11,"Me̩ gagogogodo, ame̩ abobule̩ ku me̩ jʼañmi le̩,"
ISA,32,12,"Me̩ kʼo̩wo̩ fiʼe̩do̩-me̩ tod uche̩ oko ku ma ñeju-wñ le̩, kpʼachiwebe̩te̩ma ki aro nana,"
ISA,32,13,ikeke kpai iñwa atiga ane̩ abo-mi;
ISA,32,14,"Todu ma ahi unyi ojima tinyo̩,"
ISA,32,15,"gbogbo taku ma dʼAfu danyʼuwa oji kwʼate̩,"
ISA,32,16,"E̩gbale̩ ajo̩ o̩kpakpa eka adodo aje̩tachi,"
ISA,32,17,"Uko̩lo̩ o̩kpakpa la achʼure̩do̩,"
ISA,32,18,"Tak amone̩-mi agugu ef unyi ure̩do̩,"
ISA,32,19,"Dagba ki chʼiko kʼokuto̩mo̩jo̩cha awane̩ iko kʼefoko le̩ mulo̩ bʼane̩ ma,"
ISA,32,20,"Ame̩ ku me̩ kʼe̩yo̩ gbe̩ o̩la omi du, me̩ gbede,"
ISA,33,1,"Atogwo ñw uwe̩, kʼe̩ kpʼe̩wñ bie̩,"
ISA,33,2,"O Jihofa, li wa eju; a te̩tanede we̩."
ISA,33,3,Ekuku ki dab akpabana kʼamone̩ gbo̩ le̩ oñ ma ra;
ISA,33,4,ma la añʼane̩ alu kʼamide̩ añʼane̩;
ISA,33,5,"Ma fu Jihofa hi ne me̩, todu i gugu atate̩;"
ISA,33,6,e̩wñ kʼi achʼugbogaga e̩wñ o̩kpanachi e-we̩
ISA,33,7,"Go, amo̩ga-ma jʼo̩do̩da akwa;"
ISA,33,8,"Ikpadala ikpadala mud oku o̩na,"
ISA,33,9,"Ane̩-i tʼadaido̩, i te̩ ache̩do̩dudu;"
ISA,33,10,"Fai tak u nakwane̩, Jihofa ka-i,"
ISA,33,11,"Efu-me̩ ku me̩ anyo̩ achʼigbogbo, me̩ abi ikakpunu;"
ISA,33,12,"Amone̩ amone̩ la adabe̩ne̩ kʼokuta sime̩ti ku ma ro̩, dabe̩ne̩ kʼikeke ku ma lo̩ wane̩,"
ISA,33,13,"Ame̩ ku me̩ jʼo̩najiji, me̩ gbo̩ e̩wñ kʼu che-i;"
ISA,33,14,Ame̩nadure ku ma jo̩ Zayo̩n achokpo;
ISA,33,15,"E̩ne̩ ki alule̩ tʼo̩kpakpa, kʼi la akʼo̩la e̩wñ o̩kpakpa;"
ISA,33,16,Owñ le̩ adodo atate̩;
ISA,33,17,Eju-we̩ ali onu le̩ ef alifia-wñ;
ISA,33,18,E̩do̩-we̩ ayaye okpo:
ISA,33,19,"Uwe̩ ñʼali ame̩nugbolu ge̩ n,"
ISA,33,20,"Go Zayo̩n, ewo ujeju ujeju-wa ku ma da le̩!"
ISA,33,21,"Jihofa muda adʼugbo wa o̩mo̩ ef e̩gahi-wñ,"
ISA,33,22,"Todu Jihofa chʼakajo̩-wa, Jihofa chʼe̩ne̩ ki adʼo̩da ñw a,"
ISA,33,23,Iku iku-we̩ lo̩ me̩;
ISA,33,24,Tak e̩ne̩ du ki adodo o̩mo̩ aka kʼu nachʼo̩ga n;
ISA,34,1,"Te̩wa, ame̩ abuche̩ichi uche̩ichi, ku me̩ gbo̩;"
ISA,34,2,"Todu abo uche̩ichi du chebi Jihofa eju me̩,"
ISA,34,3,"Ma ñʼako oku abo ku ma kpa ro̩ jʼo̩do̩da,"
ISA,34,4,"O̩wo̩ e̩wñ ojale du la ayo̩ rinyo̩,"
ISA,34,5,Todu o̩kwo̩chageli-mi fʼe̩wñ ñmo̩ kefu efojale;
ISA,34,6,"Jihofa nʼo̩kwo̩chageli; i che̩ko̩ ñw e̩bie̩,"
ISA,34,7,"Oñ ame̩fa agwo̩ru wa kpʼama,"
ISA,34,8,Todu Jihofa chenʼo̩jo̩ ache̩ ena
ISA,34,9,"Oñ aji aji Ido̩m amud o̩bia te̩,"
ISA,34,10,Ma akpalu odu kpʼo̩ro̩ka n;
ISA,34,11,"Akpaguna kpʼitodobi anʼo̩mo̩,"
ISA,34,12,"Ma ado̩ ame̩nojima-wñ wa ojane̩ le̩, e̩ne̩ du la adʼo̩mo̩ n;"
ISA,34,13,"Iñwa atiga ef unyi ojima-wñ,"
ISA,34,14,"Ame̩la aje̩tachi ade kpʼame̩la ala ala o̩mo̩,"
ISA,34,15,"O̩mo̩ okuanya achʼunyi-wñ, i la anyʼe̩ge̩,"
ISA,34,16,"Me̩ natejane̩ ef o̩takada Jihofa ku me̩ cho̩kalatu,"
ISA,34,17,"I la fʼanya ro̩ todu ma me̩,"
ISA,35,1,"Aje̩tachi kpʼane̩ e̩gbe̩ ayo̩,"
ISA,35,2,"I adikoko ololo, i agwoguyo̩,"
ISA,35,3,"Ame̩ ki dʼukpahiu ñw o̩wo̩ ki ma gbiti n,"
ISA,35,4,"Ka ñw abo ku ma chokpo kakini,"
ISA,35,5,"Tak eju amafeju achi,"
ISA,35,6,"Tak e̩ne̩ ki achika aroko dab abede,"
ISA,35,7,"ugbo kʼe̩lanyi abʼeju je̩ nye̩nye̩nye̩,"
ISA,35,8,"Ikpadala adʼano̩mo̩ kpʼo̩na,"
ISA,35,9,"Idu du adʼo̩mo̩ n,"
ISA,35,10,Oñ abo ki Jihofa la ma tane̩
ISA,36,1,"Oñ i lewatʼo̩do̩ e̩ke̩gwe̩le̩ ku He̩ze̩kaya jʼonu taku Se̩nake̩rib, onu Asiria, lewa ako̩bʼewo ewo Juda ki nʼaku du, oñ i fʼuma du."
ISA,36,2,"Tak onu Asiria le̩ fu Rabshake̩ kpe̩ akwo Lakish nyi Je̩rusale̩m ugbo onu He̩ze̩kaya, abogu-wñ chewewe. Oñ i dago ugbo o̩na kʼomi acha tef abukpe ojikpadala uche̩ ugbo ku ma gwʼukpo le̩."
ISA,36,3,"Tak E̩layakim, o̩ma Hilkaya, kʼi chʼagboji abunyi onu kpai She̩bna ako̩takada kpai Joa, o̩ma Esaf, ako̩takada kʼi ako̩ inabali e̩wñ kʼi wache iko du, kwo dufu wʼugbo-wñ."
ISA,36,4,"Taku Rabshake̩ ka ñw ma kakini, Me̩ ka ñw He̩ze̩kaya fa-i kakini, Abu kʼonu lile le̩, owñ chʼonu Asiria, ka de̩ kakini: E̩wñ chʼuke̩do̩no kʼe̩ ke̩do̩no ta?"
ISA,36,5,"kʼuwe̩ kakini, O̩la eka ofo chʼibe elo kpʼukpahiu ki bʼogu eja jo̩? E̩ne̩ e̩ ke̩do̩no kʼe̩ fʼe̩re̩ ubi ro̩ ñw mi taa?"
ISA,36,6,"Go, uwe̩ ake̩do̩nʼokute̩ ikpo ki guche̩-i, owñ chʼIjipti, one̩ lo̩nʼe-le̩ i agwunyʼo̩wo̩-wñ, i la agu o̩wo̩ du; abe̩le̩ Fero, onu Ijipti, de̩ ñw abo du ku ma ke̩do̩nʼowñ."
ISA,36,7,"I la che̩wñ kʼe̩ ka ñw mi kakini, A ke̩do̩no Jihofa, O̩jo̩-wa, owñ chʼe̩ne̩ ki He̩ze̩kaya mʼotete otete kpai ubo̩ iche̩bo̩-wñ ko rinyo̩ le̩ n? kʼi la ka ñw abo Juda kpʼabo Je̩rusale̩m kakini, Ubo̩ iche̩bo̩ ku me̩ adojikane̩ o̩gba-wñ-i de̩."
ISA,36,8,"Todule̩ nagbo̩ko̩bʼe̩, e̩ gwinene kpʼodu-mi onu Asiria: nakʼamanya icham nyʼo̩gwo̩ko̩ meji ñw e̩, iche̩wñ kʼe̩ nʼone̩ ku ma meju anya ene ku ma tanʼamanya icham nyʼo̩gwo̩ko̩ meji."
ISA,36,9,Mak ab e̩ le kʼe̩ bʼagboji ogu kate kʼi nya ef amadu odu-mi-i jo̩ ta? kʼe̩ la ke̩do̩nʼIjipti tod o̩ko̩ogu kpai amanya ta!
ISA,36,10,"Omi wa kʼu kobʼane̩-i kʼu fʼu kpabie̩ ubi Jihofa? Jihofa ka ñw mi kakini, E̩ nyʼakobʼane̩-i kʼe̩ fʼu kpabie̩."
ISA,36,11,"Tak E̩layakim kpai She̩bna kpai Joa ka ñw Rabshake̩ kakini, Nagbo̩ko̩bʼe̩ kʼe̩ ko̩la ñw amadu-we̩-i ichi Siria, todu a gbo̩ e-le̩; e̩ ki la ko̩la ñw a ichi amaJu n, ki we etʼeti amone̩ ku ma jʼoj o̩do̩-i."
ISA,36,12,"Ama Rabshake̩ kakini, Odu-we̩ kpʼuwe̩ kate oñ odu-mi kpʼumi uche̩ ru kʼu kʼo̩la-i ñw me̩? I chʼaboke̩le̩ ku ma jʼoj o̩do̩ i kpe̩ mi rʼu, kʼama ki je̩ echu-ma ku ma ñmo̩ itomifo-ma kpʼame̩ n?"
ISA,36,13,"Taku Rabshake̩ kwodago oñ i nʼomu lile akwa alichi amaJu, i kakini, Me̩ gbʼo̩la onu lile le̩, owñ chʼonu Asiria!"
ISA,36,14,"Abu kʼonu le̩ ka de̩ kakini: Me̩ ki je̩ ñw He̩ze̩kaya gba me̩ ibe n, todu i aneke jadu me̩ n."
ISA,36,15,"Me̩ ki la je̩ ñw He̩ze̩kaya je̩ ñw me̩ ke̩do̩no Jihofa n, kʼi akakini, Jihofa agba wa chuu; ma ñʼadʼewo-i tef o̩wo̩ onu Asiria n."
ISA,36,16,"Me̩ ki netiru He̩ze̩kaya n; todu abu kʼonu Asiria ka de̩ kakini: Me̩ ki fʼo̩fa kpʼo̩kpa guche̩ ñw mi ku me̩ dufu wʼugbo mi; kʼe̩ne̩ne̩ne̩ne̩-me̩ ki je̩ e̩ro ikeli e-wñ, kʼe̩ne̩ne̩ne̩ne̩ ki je̩ e̩ro o̩gbaikolo-wñ, kʼe̩ne̩ne̩ne̩ne̩-me̩ okoke ki ñmo̩ omi obuga e-wñ;"
ISA,36,17,"gbogbo tak u mudabiwa kʼu mʼume̩ ño̩ nyʼane̩ ki dab e-me̩-i, ane̩ ki nʼe̩wñ e̩yo̩ kpʼomi achiwebe̩te̩ma etito̩, ane̩ uje̩wñ kpʼane̩ uche̩ achiwebe̩te̩ma i che."
ISA,36,18,"Me̩ nago tode̩gba ku He̩ze̩kaya agba me̩ ibe, kʼi akakini, Jihofa agba wa. I nʼo̩jo̩ abo uche̩ichiʼka kʼi gbʼane̩-wñ kwef o̩wo̩ onu Asiria mama me̩?"
ISA,36,19,Ugbo amo̩jo̩ Hamat kpai Arpad jo̩? Ugbo amo̩jo̩ abo Se̩farfa jo̩? Ama gba Samaria bʼef o̩wo̩-mi te̩ me̩?
ISA,36,20,"E̩ne̩ dʼef amo̩jo̩ ane̩ le̩ chaka ku ma gbʼane̩-ma bʼumi o̩wo̩ te̩, taku Jihofa ñʼagba Je̩rusale̩m bʼumi o̩wo̩ te̩?"
ISA,36,21,"Ma muda chechi jo̩, ma la dʼohi du ñw u n, todu onu tuko̩ ñw ma kakini, Me̩ ki dʼohi ñw u n."
ISA,36,22,"Tak E̩layakim, o̩ma Hilkaya, kʼi chʼagboji abunyi onu, kpai She̩bna ako̩takada, kpai Joa, o̩ma Esaf kʼi akʼo̩takada inabali iko e̩wñ, fʼe̩wñ o̩la-ma fana wʼugbo He̩ze̩kaya, oñ ma kʼo̩la Rabshake̩ le̩ ñw u."
ISA,37,1,"Oñ i lewatu e̩gba kʼonu He̩ze̩kaya gbʼo̩, i fʼe̩wñ o̩la-wñ fana, oñ i kʼe̩gbanukpo nyʼo̩la, tak i le tef unyi Jihofa."
ISA,37,2,"I la fʼE̩layakim, kʼi chʼagboji abunyi-wñ, kpai She̩bna ako̩takada, kpʼabogijo amatama kpe̩ nyʼugbo Aizaya akache̩ kʼi chʼo̩ma Emo̩z, e̩gbanukpo dʼo̩la-ma."
ISA,37,3,"Oñ ma ka ñw u kakini, Abu ku He̩ze̩kaya ka de̩ kakini, Eñini-i chʼo̩jo̩ o̩pe̩cha kpʼekʼone̩ o̩la, kpʼicha eka; todu iko ku ma bi amo̩ma lewa me̩, a la nʼukpaluu kʼa bi o̩ma n."
ISA,37,4,"Ukani Jihofa, O̩jo̩-we̩, gbo̩ o̩la ku Rabshake̩ ka le̩, owñ chʼe̩ne̩ kʼonu Asiria, odu-wñ, kpuche̩ wa kʼi bʼO̩jo̩ ki deju ina, kʼi la anukarʼu tod o̩la e-ki Jihofa, O̩jo̩-we̩, gbo̩ le̩; todule̩ e̩ nadʼaduwa-we̩ kwane̩ tod abubo̩ amone̩ ku ma bo̩-i."
ISA,37,5,"Abe̩le̩ abuko̩lo̩ He̩ze̩kaya lewʼugbo Aizaya,"
ISA,37,6,"oñ Aizaya ka ñw ma kakini, Abu ku me̩ aka ñw odu-me̩ le̩ de̩ kakini, Jihofa kakini: E̩ ki railo uko̩la kʼe̩ gbo̩ le̩ n, owñ chʼe-kʼamadu onu Asiria ne̩ chakpabie̩ mi."
ISA,37,7,"Go, nadʼafuʼka tʼowñ efu, oñ i agbʼinabaliʼka, tak i adabi tʼojane̩ e-wñ; oñ naje̩ ñw u wane̩ alu o̩kwo̩chageli oj ane̩ e-wñ onugo."
ISA,37,8,"Abe̩le̩ Rabshake̩ mudabi, oñ i lewa ke̩re̩bʼonu Asiria abu kʼi do̩mo̩ akʼogu bo̩ Libna; todu owñ gbʼinabali ka kʼi kwo bo̩ Lakish te̩ me̩."
ISA,37,9,"E̩gbale̩ i gbʼinabali Tirhaka, onu Itiopia, kakini, Owñ kwodufu wa kʼi kʼogu bʼuwe̩ me̩. Tak e̩gba kʼi gbo̩, i fʼamonuche̩ kpe̩ nyʼugbo He̩ze̩kaya kakini,"
ISA,37,10,"Abu ku me̩ aka ñw He̩ze̩kaya onu Juda le̩ de̩, kakini: E̩ ki je̩ kʼO̩jo̩-we̩ kʼe̩ ke̩do̩no kʼi dʼe̩ ibe kakini, Ma adu Je̩rusale̩m tʼonu Asiria o̩wo̩ n in."
ISA,37,11,"Go, uwe̩ gbo̩ e̩wñ kʼamonu Asiria che ojane̩ ojane̩ du, abu ku ma ko ma jo̩ ñw O̩jo̩ chaka. Oñ uwe̩ afu?"
ISA,37,12,Amo̩jo̩ abo uche̩ichi uche̩ichi kʼamata-mi kpʼama fo̩ mʼuma gba? Ama che Gozan kpai Haran kpai Reze̩f kpai amo̩ma Ide̩n ku ma jo̩ Te̩lasar le̩.
ISA,37,13,Ugbo onu Hamat kpʼonu Arpad kpʼonu ewo Se̩farfa kpʼe-Hena kpʼe-Iffa jo̩?
ISA,37,14,"Oñ He̩ze̩kaya mʼo̩takada gba kwʼo̩wo̩ amonuche̩ le̩, i fʼo̩kalatu-wñ che; taku He̩ze̩kaya mute̩gu nyʼef unyi Jihofa oñ i fʼu nadala te̩ o̩gba Jihofa."
ISA,37,15,Taku He̩ze̩kaya kwochaduwa ñw Jihofa kakini:
ISA,37,16,"O Jihofa ki nʼe̩wñ du, uwe̩ O̩jo̩ e-Israe̩l, kʼe̩ gugu ate̩ ñw amiche̩rub le̩, uwe̩ chʼO̩jo̩ ojane̩ ojane̩ du ki dʼile̩, owñ chʼuwe̩ kate; uwe̩ che efojale kpai ane̩-ile̩-i."
ISA,37,17,"Hi eti-we̩ wane̩, O Jihofa, kʼe̩ gbo̩; mʼeju-we̩ chi, O Jihofa, kʼe̩ li; kʼe̩ la gbo̩ o̩la ki Se̩nake̩rib-i ka du, owñ kpʼone̩ wa kʼi bʼO̩jo̩ ki deju ina."
ISA,37,18,"Ochochi, Jihofa, amonu Asiria fʼojane̩ ojane̩ du chihi rinyo̩ kpai ane̩ ane̩-ma."
ISA,37,19,"Ma la mʼamo̩jo̩-ma kojʼef una; todu abo le̩ chʼamo̩jo̩ oke n, chai uko̩lo̩ kʼo̩wo̩ one̩ che, oli kpʼokuta i che; todu ku ma kpʼama fo̩ le̩ de̩."
ISA,37,20,"Fa-i todule̩, O Jihofa O̩jo̩-wa, gba wa bʼo̩wo̩-wñ te̩, kʼabojane̩ ojane̩ ile̩ du ki ma ka kʼuwe̩ che Jihofa, owñ chʼuwe̩ kate."
ISA,37,21,"Tak Aizaya, o̩ma Emo̩z, fʼuche̩ kpe̩ru He̩ze̩kaya kakini, Abu ki Jihofa, O̩jo̩ e-Israe̩l, ka de̩, kakini: Abu kʼe̩ fʼaduwa che bo Se̩nake̩rib onu Asiria ma ugbo mi,"
ISA,37,22,mak o̩la ki Jihofa ka ugbo e-wñ le̩ de̩ kakini:
ISA,37,23,E̩ne̩ e̩ bʼo̩ ina kʼe̩ la chʼakpabie̩-wñ le̩ taa?
ISA,37,24,"E̩ la fʼOndu bina lʼalu amadu-we̩,"
ISA,37,25,"U fʼura gwa,"
ISA,37,26,Uwe̩ gbo̩
ISA,37,27,"Todule̩ ukpahiu abo ku ma dodo o̩mo̩ nya,"
ISA,37,28,Omi muda chema egugu ane̩-we̩
ISA,37,29,Todu o̩fu kʼe̩ lo̩rʼumi
ISA,37,30,"E̩wñ ki la achʼujiwe-wñ ñw e̩ le̩ de̩ kakini: Me̩ aje̩ inane̩ e̩wñ e̩do̩-i, tak e-o̩do̩ ekeji achʼe-ki atiga kwef e-le̩ ge̩; taku me̩ fʼe̩wñ gbe̩ o̩do̩ e̩ke̩ta, ku me̩ la ko wʼunyi, me̩ ki la fʼuche̩ achiwebe̩te̩ma nyi kʼame̩ ki je̩ e̩ro-wñ."
ISA,37,31,"Tak abubo̩ abo Juda ku ma fu tane̩ ñʼatʼili nyʼane̩, ma la aro e̩ro tʼate̩;"
ISA,37,32,"todu abubo̩ amone̩ akwefu Je̩rusale̩m dufu, oñ abo ku ma mufu tane̩ akwʼoj uwo Zayo̩n dufu. E̩do̩ Jihofa ki nʼe̩wñ du akʼe̩ e̩che̩ kʼi che."
ISA,37,33,"Todule̩ o̩la onu Asiria ki Jihofa aka de̩ kakini: I awʼef ewo-i n, i la atʼo̩fa nyʼo̩mo̩ n, i la anʼo̩kpatabeli wʼo̩do̩da alaku-wñ n, i la akpa ugbudu ogu ku ma dago oji uwñ akobʼo̩ n."
ISA,37,34,"O̩na kʼi lewa e-le̩ i adabi le lo, i ñʼagudu wʼef ewo-i n, Jihofa ka-i."
ISA,37,35,"Todu omi ahie̩do̩ bʼewo-i ma kʼu fʼu jadu, todu onugo e-mi kpʼe-Defid adu-mi."
ISA,37,36,"Tak onuche̩ Jihofa le dufu, oñ i fʼone̩ icham nyʼo̩gwo̩ko̩ ugbo o̩gbo̩ me̩la nyoke me̩lu kpa ef uru abo Asiria le̩; oñ e̩gba kʼamone̩ kwane̩ odudu odudu, go, abo-i mud oku one̩ jo̩ chaka."
ISA,37,37,"Taku Se̩nake̩rib onu Asiria kwʼo̩mo̩ le, i la mudabi tʼubi agugu Nine̩fa."
ISA,37,38,"Tak abu kʼi do̩mo̩ adojikane̩ ef unyi Nisro̩k, o̩jo̩-wñ, Adra-me̩le̩k kpai Share̩ze̩r, amo̩ma-wñ, nʼo̩kwo̩chageli kpa; oñ ma ra tʼane̩ Ararat. Tak E̩sarhado̩n, o̩ma-wñ, jʼo̩fe̩ koji uwñ."
ISA,38,1,"Iko le̩ o̩ga fu He̩ze̩kaya mu, oñ iñmi dʼo̩wo̩ O̩jo̩ i bo̩. Tak Aizaya akache̩, o̩ma Emoz le̩, lewʼugbo-wñ, oñ i ka ñw u kakini, Abu ki Jihofa ka de̩ kakini: Fʼane̩-we̩ kpama, todu uwe̩ aku, e̩ ñʼaye ge̩ n."
ISA,38,2,"Taku He̩ze̩kaya mʼeju-wñ rida tʼo̩do̩, oñ i kwogbo̩ko̩bo̩ Jihofa,"
ISA,38,3,"i la kakini, O Jihofa nagbo̩ko̩bʼe̩, fa-i e̩ nadibekadʼalu kʼu tetalule̩ o̩gba-we̩ ogbolo kpʼe̩do̩ʼka, kʼu la fʼe̩wñ e̩nyo̩ che eju-we̩. Taku He̩ze̩kaya kworaku anyanyi."
ISA,38,4,"Tak o̩la Jihofa wʼugbo Aizaya, kakini:"
ISA,38,5,"Lo, kʼe̩ ka ñw He̩ze̩kaya kakini, Abu ki Jihofa, O̩jo̩ Defid ata-we̩ ka de̩, kakini: U fʼaduwa-we̩ gbo̩ me̩, u la fʼomi aku-we̩ li, go, omi abu o̩do̩ me̩-gwe̩lu tʼolugbo-we̩."
ISA,38,6,"Omi ñʼagbʼuwe̩ kpʼewo-i kwef o̩wo̩ onu Asiria, oñ nahie̩do̩ bʼewo-i ma."
ISA,38,7,Ujiwe ki akwʼugbo Jihofa wa ñw e̩ ka ki Jihofa ache e̩wñ kʼi katane̩ ñw e̩-i de̩:
ISA,38,8,"Go, naje̩ ñw olubo̩ olu ki da nʼagube Ehazle̩ ki dabiwʼubi e̩re̩ me̩gwa. Abe̩le̩ olu mudabiwʼubi kwʼugbo kʼi le kade e̩re̩ me̩gwa o̩la agube le̩."
ISA,38,9,"O̩takada ku He̩ze̩kaya onu Juda ko̩, abu kʼi fʼo̩ga che kʼo̩ga-wñ takpa de̩ kakini:"
ISA,38,10,"Omi kakini, Olu-mi le oji,"
ISA,38,11,"U kakini, Nali Jihofa"
ISA,38,12,Ma mʼugugu-mi ta bʼumi te̩
ISA,38,13,U nyʼo̩la-mi e̩do̩ gbogbo nyʼodudu;
ISA,38,14,"U kekale̩ dab akpadede abe̩k olufia,"
ISA,38,15,"Abʼu naka taa? I chʼo̩la eka, i ka ñw mi me̩,"
ISA,38,16,"O Ondu, lugbo e̩wñ-i oñ amone̩ adeju,"
ISA,38,17,"Go, ekpabie̩ kʼe̩do̩-mi kpabie̩ le̩"
ISA,38,18,"Todu efo̩jegu neke gogbodʼe̩ n,"
ISA,38,19,"E̩ne̩ ki deju, e̩ne̩ ki deju, owñ le̩ agogbodʼe̩,"
ISA,38,20,"Jihofa che kʼi jadu mi me̩,"
ISA,38,21,"Aizaya la ka e̩gba le̩ me̩ kakini, Ama ki mʼe̩bo̩ e̩ro o̩gbaikolo du, ku ma dʼu garaʼiketo̩ko̩-wñ, tak i adabi tʼiko."
ISA,38,22,"He̩ze̩kaya ño̩ ka e̩gbale̩ me̩ kakini, E̩wñ chʼujiwe ka kʼu nate̩gu nyʼunyi Jihofa taa?"
ISA,39,1,"Iko le̩ Me̩rodak-baladan, o̩ma-Baladan, onu Babilo̩n, kʼo̩takada manyʼe̩wñ ele kpuche̩ ru He̩ze̩kaya, todu i gbo̩ ka kʼi chʼo̩ga, kʼo̩ga-wñ la takpa."
ISA,39,2,"Oñ He̩ze̩kaya yo̩ ñw ma, i la dʼunyi e̩wñ akoko-wñ ña ma, tʼajifa-wñ, kpʼo̩jamalia kpʼe̩wñ ido̩ro̩ kpʼekpo ki nʼaja kpʼunyi e̩wñ ido̩na ogu-wñ chaka, owñ chʼe̩wñ du ki jʼef unyi e̩wñ akoko-wñ. I nʼe̩wñ du ki jʼunyi-wñ kpai ojane̩-wñ ku He̩re̩kaya ma ko ña ma n."
ISA,39,3,"Tak Aizaya akache̩ le̩, wʼugbo He̩ze̩kaya onu kakini, Abʼabo-i ka-i? Ugbo ma kwo wʼugbo-we̩? He̩ze̩kaya kakini, Ma kwo ane̩ o̩najiji wʼugbo mi, owñ che Babilo̩n."
ISA,39,4,"Tak i kakini, E̩wñ ma li ef unyi-we̩? Oñ He̩ze̩kaya dohi kakini, Ma fʼe̩wñ du ki jʼunyi-mi li; i nʼe̩wñ du ef unyi e̩wñ akoko-mi kʼomi ma du ña ma n."
ISA,39,5,"Tak Aizaya ka ñw He̩ze̩kaya kakini, Gbʼo̩la ki Jihofa ki nʼe̩wñ du ka kakini:"
ISA,39,6,"Go, iko awa, e̩gba ku ma añʼe̩wñ du ki jʼef unyi-we̩, kpai e̩wñ kʼamata-we̩ ko jʼef o̩pata gbogbo wʼeñini kide̩ nyi Babilo̩n; e̩wñ du abo̩ n, Jihofa ka-i."
ISA,39,7,"Oñ ef amo̩ma-we̩ kʼama akwef uta-we̩ dufu, e-kʼuwe̩ abi, ma ako ge̩; tak ama amud amonoji ef unyi onu Babilo̩n."
ISA,39,8,"Taku He̩ze̩kaya ka ñw Aizaya kakini, O̩la Jihofa kʼe̩ ka le̩ chenyo̩. I ño̩ ka kakini, Todu ure̩do̩ kpʼochochi ade̩ iko e-mi."
ISA,40,1,"Me̩ ki nyʼuma e̩do̩, me̩ ki nyʼabo-mi e̩do̩,"
ISA,40,2,"Me̩ nakʼo̩la unye̩do̩ ñw abo Je̩rusale̩m,"
ISA,40,3,Omuko̩la e̩ne̩ ki akwa ef aje̩tachi kakini:
ISA,40,4,"O̩go̩ o̩go̩ du ahi tʼate̩,"
ISA,40,5,"Tak ojima Jihofa atejugede,"
ISA,40,6,"Omuko̩laʼka kakini, Kwa!"
ISA,40,7,"Egbe-wñ akwacha, ododo-wñ acha,"
ISA,40,8,"Egbe akwacha, ododo acha;"
ISA,40,9,"Uwe̩, Zayo̩n, uwe̩ kʼe̩ nʼakoya uche̩nyo̩ wa,"
ISA,40,10,"Go, Ondu Jihofa anʼugbiti wa,"
ISA,40,11,"I akʼujo̩ ame̩wño̩re̩-wñ nyʼokije̩ dab adidala,"
ISA,40,12,E̩ne̩ ne̩ e̩do̩wo̩-wñ ñwa omiofo du?
ISA,40,13,"E̩ne̩ fʼAfu Jihofa kpe̩ru e̩ñwa e̩ñwa,"
ISA,40,14,E̩ne̩ i bʼo̩ lʼo̩la todu kʼeju-wñ ki ne̩?
ISA,40,15,"Go, abuche̩ichi uche̩ichi dab e̩kito̩ omiʼka ki kito̩ kwef otube̩,"
ISA,40,16,"Le̩bano̩n bebʼiji-wñ jo̩ n,"
ISA,40,17,"Abuche̩ichi du chʼo̩wai eju-wñ,"
ISA,40,18,Mak e̩ne̩ uwe̩ adʼO̩jo̩ wawe-wñ taa?
ISA,40,19,"Ode! E̩nuko̩lo̩ ada,"
ISA,40,20,E̩ne̩ kʼale mʼu kʼi ma ne̩ e̩wñ kʼi ako ne n
ISA,40,21,Ame̩ ma n? Ame̩ te̩te̩gbo̩ n?
ISA,40,22,"E̩ne̩ kʼi gugu atate̩ ñw e̩wñ ki bʼile̩ ma okokolo ate̩-i,"
ISA,40,23,"kʼi akʼame̩nojima chʼe̩wñ o̩wai,"
ISA,40,24,"Ma ko gbe̩ kpo̩kpe̩ n, ma la ko fia kpo̩kpe̩ n,"
ISA,40,25,Mak e̩ne̩ me̩ adʼumi wawe-wñ
ISA,40,26,"Mʼeju-me̩ korʼate̩, ago:"
ISA,40,27,"O Jeko̩b, e̩wñ chi kʼe̩ ka,"
ISA,40,28,Uwe̩ ma n? Uwe̩ te̩te̩gbo̩ n?
ISA,40,29,"I adʼukpahiu ñw abokʼo̩gawu achʼo,"
ISA,40,30,"I chaka chʼabimo̩to̩, ochuchu ache ma, uhia la ahia ma,"
ISA,40,31,"iñmi abo ku ma nede Jihofa muda aruko,"
ISA,41,1,"Me̩ chechi jo̩ o̩gba-mi, O ala ala;"
ISA,41,2,E̩ne̩ dʼe̩ne̩ʼka kwane̩ olodudu
ISA,41,3,"I anʼuma ule i alale gudu hiaala,"
ISA,41,4,"E̩ne̩ chʼe̩wñ abe̩i, kʼi la fʼuche̩ kpa,"
ISA,41,5,"Ala ala fʼu li me̩ ma la arailo,"
ISA,41,6,"E̩ne̩ne̩ne̩ne̩-ma ate̩ko ekeji-wñ,"
ISA,41,7,"Abe̩le̩ afoli adugbe̩do̩ ñw agwalo̩ o̩jamalia,"
ISA,41,8,"I muda chʼuwe̩, Israe̩l, adu-mi le̩,"
ISA,41,9,"uwe̩ kʼu gwo̩nyu kwʼukpoji ukpoji ane̩ ile̩,"
ISA,41,10,"e̩ ki railo n, todu omi dʼugbo we̩,"
ISA,41,11,"Go, anyo̩ amu abo du kʼe̩do̩-ma kparʼuwe̩,"
ISA,41,12,"Uwe̩ ate̩jane̩ ma,"
ISA,41,13,"Todu omi, Jihofa O̩jo̩-we̩,"
ISA,41,14,"E̩ ki railo n, uwe̩ ideneku ki kʼodu Jeko̩b,"
ISA,41,15,"Go, omi dʼuwe̩ chʼugwo̩ka etito̩,"
ISA,41,16,"uwe̩ afʼu fe̩ oñ afu ako ma rinyo̩,"
ISA,41,17,"Ame̩no̩bata kpʼame̩nale natejane̩ omiofo,"
ISA,41,18,"Nabi o̩na omi ki mud ohimini oj otete o̩kpakpala,"
ISA,41,19,Nakʼoli sida kpai akesia kpai me̩rte̩l kpʼoli o̩lif e-efoko
ISA,41,20,"kʼama ki li ku ma ma,"
ISA,41,21,"Me̩ kʼomu-me̩ ke, Jihofa ka-i;"
ISA,41,22,"Ama ki ko dufu wa, kʼama ki choli e̩wñ ki awa ejo̩gba jʼane̩ ñw a."
ISA,41,23,"Me̩ choli e̩wñ ki awa ejo̩gba-i,"
ISA,41,24,"Me̩ go, e̩te̩-me̩ chʼo̩wai ofofo,"
ISA,41,25,"Omi mʼe̩ne̩ʼka du kwane̩ kwʼo̩wo̩ o̩pata ate̩, i lewa me̩,"
ISA,41,26,E̩ne̩ choli jʼane̩ kwʼejodudu kʼawa ki ma?
ISA,41,27,"Omi chʼe̩nejodudu ki ka ñw Zayo̩n, kakini, Me̩ go, me̩ go ma,"
ISA,41,28,"E̩gba kʼu natejane̩, one̩ de̩ n;"
ISA,41,29,"Me̩ go, o̩chaka-ma chʼibe̩te̩;"
ISA,42,1,"Go adu-mi, e-kʼu nagbʼo̩ ne̩ dago,"
ISA,42,2,"I akwa n i la achʼomu-wñ nyʼate̩ n,"
ISA,42,3,"i agu elikpo ki mute̩muu che̩ n,"
ISA,42,4,"Ejuduu achʼo n, e̩do̩-wñ akpabie̩ n"
ISA,42,5,"O̩jo̩, Jihofa,"
ISA,42,6,"Omi Jihofa, fʼe̩ do̩ ef o̩kpakpa,"
ISA,42,7,"kʼe̩ chi eju amafeju,"
ISA,42,8,"Omi che Jihofa, abʼodu-mi ko̩ de̩;"
ISA,42,9,"Me̩ go, e̩wñ o̩gbo̩gba le̩ lewa che me̩,"
ISA,42,10,"Me̩ ki kʼeli etito̩ ñw Jihofa,"
ISA,42,11,"Aje̩tachi kpai ewo ewo-wñ ki nachʼomu-ma nyʼate̩,"
ISA,42,12,"Ama ki dʼojima ñw Jihofa,"
ISA,42,13,"Jihofa adufu dabe̩ne̩ kʼagbiti,"
ISA,42,14,"Echi kʼu chi i me̩ ane̩-i ge̩ n,"
ISA,42,15,"Nakpʼuwo kpʼotete fo̩ rinyo̩,"
ISA,42,16,Omi la akʼamafeju wa
ISA,42,17,"Ma arʼabo ku ma ke̩do̩nʼojibo ku ma gbe̩,"
ISA,42,18,"Me̩ gbo̩ ke, ame̩ amajeti;"
ISA,42,19,E̩ne̩ chʼafeju ki ma chʼadu-mi n?
ISA,42,20,"Uwe̩ ali e̩wñ wewe, e̩ muda tejane̩-wñ n;"
ISA,42,21,"I nyo̩ Jihofa eju tod o̩kpakpa-wñ,"
ISA,42,22,"Ama abo-i chʼamone̩ ku ma jʼuma oji ku ma dʼuma inya,"
ISA,42,23,E̩ne̩ dʼef ume̩ ki jʼanetirʼe̩wñ-i?
ISA,42,24,E̩ne̩ du Jeko̩b te̩ ku ma ñʼo̩ ane̩?
ISA,42,25,Todule̩ oñ i dʼe̩kpuna e̩do̩fulu-wñ danyʼu oji
ISA,43,1,"Ama fa-i abu Jihofa,"
ISA,43,2,E̩gba kʼe̩ le gu ef omi omi du nadʼugbo-we̩;
ISA,43,3,"Todu omi che Jihofa O̩jo̩-we̩,"
ISA,43,4,"Abu kʼuwe̩ chʼe̩wñ akoko eju-mi,"
ISA,43,5,"E̩ ki railo n, todu omi dʼugbo we̩;"
ISA,43,6,"naka ñw o̩wo̩ o̩pata ate̩ kakini, Dʼu tinyo̩,"
ISA,43,7,"owñ chʼe̩ne̩ du ku ma dʼodu-mi mʼo̩,"
ISA,43,8,"Kʼamafeju ku ma nʼeju dufu wa,"
ISA,43,9,"Abo uche̩ichi uche̩ichi du ki wa jʼugboʼkate,"
ISA,43,10,"Ame̩ chʼame̩nibenu-mi, Jihofa ka-i,"
ISA,43,11,"Omi, omi le̩, che Jihofa,"
ISA,43,12,"Omi ka me̩, u fʼu jadu, omi laño̩ du ñʼone̩,"
ISA,43,13,"O̩jo̩ omi la che, i-i, akwʼo̩jo̩ le̩ omi le̩ de̩;"
ISA,43,14,"Abu ki Jihofa,"
ISA,43,15,"Omi che Jihofa, E̩ne̩-me̩ Kiafo̩,"
ISA,43,16,Abu ki Jihofa
ISA,43,17,"kʼi akʼo̩ko̩ ogu kpai anya dufu,"
ISA,43,18,"kakini: Me̩ ki dibekadʼe̩wñ o̩gbo̩gba n,"
ISA,43,19,"Go, omi ache e̩wñ etito̩;"
ISA,43,20,"Ame̩wñ iñmi oko abʼojima mʼumi,"
ISA,43,21,"owñ chʼamone̩ kʼu bo̩ ñw o̩la-mi,"
ISA,43,22,"E̩ muda kwado̩ mi n, O Jeko̩b;"
ISA,43,23,"Uwe̩ la kʼe̩wñ ame̩wño̩re̩ egini-we̩ wa ñw mi tod iche̩bo̩ e̩gujo n,"
ISA,43,24,"E̩ nʼo̩ko̩ la o̩mo̩ wa ñw mi n,"
ISA,43,25,"Omi, omi le̩"
ISA,43,26,"E̩ nare mi wa, awa ki kajo̩;"
ISA,43,27,"Ata-we̩ ejodudu dure,"
ISA,43,28,"Todule̩ u fʼamagboji uña kiafo̩ le̩ o̩la bie̩,"
ISA,44,1,"E̩ muda gbo̩ ta, O Jeko̩b, adu-mi,"
ISA,44,2,"Jihofa kʼi fʼuwe̩ che,adu-mi,e-kʼomi chi le̩."
ISA,44,3,"Todu nadʼomiofo danyʼe̩ne̩ kʼalugbe̩ akpa,"
ISA,44,4,Ama atiga dabe̩ne̩ kʼegbe eti omi
ISA,44,5,"E̩ne̩ʼka akakini, E̩ne̩ Jihofa omi che,"
ISA,44,6,"Abu ki Jihofa, Onu Israe̩l"
ISA,44,7,"E̩ne̩ dab omi? kʼi adudo̩,"
ISA,44,8,"Ame̩ ki railo n, me̩ ki la chokpo n;"
ISA,44,9,"Abo du ku ma gbʼojibo chʼofofo chaka, e̩wñ ku ma la yo̩ ñw u le̩ anʼile n; ame̩nibenu e-ma la agane̩ n, ma la ma e̩wñ n, kʼanyo̩ ki mu ma."
ISA,44,10,E̩ne̩ fʼo̩jo̩ʼka bo̩ abe̩k i fʼojibo da kʼi ma nʼile du n?
ISA,44,11,"Go, anyo̩ amu ame̩numana-wñ chaka, amado̩na le̩ chʼone̩ ofo; ama ki kʼo̩la-ma wa jeju, ama ki hi dago ke, ailo amu ma, anyo̩ amu ma alukate."
ISA,44,12,"Agwalo̩ nʼebije agwu i achʼuko̩lo̩ ef ige̩-wñ; i anʼutum añwʼo̩ che teju-wñ, i anʼo̩wo̩-wñ ki gbiti agwu; i-i, ebi akpʼo̩, ukpahiu-wñ la abulo̩; i añmʼomi n, ochuchu achʼo."
ISA,44,13,"Afoli afʼiku fa te̩, i anʼafu fʼina-wñ; i anʼaña agbe̩ tʼeju-wñ, tak i anʼiku ku ma du ñwʼe̩wñ okokolo ñwa; i la añwʼo̩ che kʼi dab ojibo one̩, alu kʼalifia one̩ de̩, kʼi gugu ef unyi."
ISA,44,14,"I alo̩ oli sida; cho̩kpo̩ni i adu oli holm abe̩k ok, oñ i atʼo̩ no̩ dago efoko o̩mo̩ kʼi nana; i achi oli fe̩r ne, oñ omi alo̩ nyʼu."
ISA,44,15,"Gbogbo tak i amud iji ñw one̩; i la nʼe-kʼi adu kʼuna awa, i-i, i nʼe-kʼi adu kʼuna akala; i-i, i lañʼadʼu chʼo̩jo̩, kʼi adojikane̩ ñw u, i adʼu gbe̩ ojibo tak i abʼane̩ ma o̩gba-wñ."
ISA,44,16,"I mʼe̩bo̩bo̩-wñ ko gujo ef una; i la arʼe̩la je̩ oji-wñ, i arʼe̩la je̩, oñ efu-wñ ko̩; i-i, i awʼuna, oñ i kakini, Ibaa, o̩la-mi ya, omi fʼuna li me̩!"
ISA,44,17,"Tak i adʼe-ki bo̩ chʼo̩jo̩ʼka, owñ chʼojibo-wñ kʼi gbe̩ le̩; i fʼeju bʼane̩ ma ñw u, oñ i dojikane̩ ñw u; i la arodubʼo̩, kakini, Uwe̩ ki gba mi, todu o̩jo̩-mi e̩ che!"
ISA,44,18,"Ma ma n, ma la kpʼibe-wñ n; todu i fʼe̩wñ fo̩ nyʼuma eju, kʼama ki we egane̩ kpai e̩do̩-ma kʼama ki we emʼoji-wñ."
ISA,44,19,"E̩ne̩ du la libekadʼo n, e̩wñ ema kpʼoji e̩wñ ema dʼede̩ n tak ama ki kakini, U mʼojiʼka-wñ ko gujo; u ño̩ fʼakala che oj e̩ge̩-wñ, u fʼe̩la ro̩ je̩; u ñʼadʼe̩bo̩bo̩-wñ che e̩wñ ihie̩ne̩ ge̩? U ñʼafʼeju bʼane̩ ma ñw igbo oli?"
ISA,44,20,"Uje̩wñ kʼi aje̩ chʼelulu, e̩do̩-wñ ki mʼolemi gba le̩ je̩ ñw u muna tʼo̩wo̩ ka. I la neke gba onugo-wñ tane̩ n, i la neke ka kakini, I chʼolemi dʼo̩wo̩-mi awo̩to̩-i n?"
ISA,44,21,"Ibe-we̩ ki nakado e̩wñ-i, O Jeko̩b,"
ISA,44,22,"U fʼada kʼe̩ je̩ gba rinyo̩ dabe̩ne̩ kʼakpa ki chubi,"
ISA,44,23,"Keli, ame̩ efojale todu Jihofa che me̩;"
ISA,44,24,"Abu ki Jihofa, Agbʼe̩ tane̩ te̩,"
ISA,44,25,"kʼi akʼujiwe amaremi gwuji,"
ISA,44,26,"kʼi fʼo̩la adu-wñ lonyane̩,"
ISA,44,27,"kʼi la aka ñw unefu le̩ kakini, Gbe̩ ke,"
ISA,44,28,"kʼi nʼo̩la Sairo̩s aka kakini, Adidala-mi de̩,"
ISA,45,1,"Abu ki Jihofa aka ñw e̩ne̩-wñ kʼi fʼekpo ba tʼo̩ oji kʼowñ che Sairo̩s,"
ISA,45,2,"Natʼuwe̩ o̩gba,"
ISA,45,3,"nakʼe̩wñ akoko e̩chubi ñw e̩,"
ISA,45,4,"Todu Jeko̩b, adu-mi,"
ISA,45,5,"Omi che Jihofa, omune̩ du la de̩ n,"
ISA,45,6,kʼama ki ma akwʼo̩wo̩ olodudu
ISA,45,7,"Omi abo̩ ugane̩ te̩, u la anyi e̩chubi,"
ISA,45,8,"O efojale, kito̩ kwʼate̩ le̩ wane̩,"
ISA,45,9,"Atogwo ñw e̩ne̩ ki abʼAcho̩na-wñ ja,"
ISA,45,10,"Atogwo ñw e̩ne̩ ki aka ñw ata-wñ kakini, E̩wñ e̩ bi-i? abe̩k i aka ñw onobule̩ kakini, Efu e̩wñ e̩ che-i?"
ISA,45,11,"Abu ki Jihofa,"
ISA,45,12,"Omi fʼile̩-i che te̩,"
ISA,45,13,"Omi dʼu kwane̩ ef o̩kpakpa,"
ISA,45,14,Abu ki Jihofa ka de̩ kakini:
ISA,45,15,"Ochochi, uwe̩ chʼO̩jo̩ kʼe̩ dʼo̩la-we̩ maja,"
ISA,45,16,"Anyo̩ amu ma; ochochi, eju-ma aku e̩bo̩no̩ chaka,"
ISA,45,17,Jihofa muda anʼujadu o̩gbegbele̩ jadu Israe̩l;
ISA,45,18,"Todu abu ki Jihofa, ki nyi efojale efojale,"
ISA,45,19,U ka maja
ISA,45,20,"Me̩ kʼo̩la-me̩ jeju ku me̩ lewa,"
ISA,45,21,"Ame̩ ki ka dufu, me̩ ko dufu wa;"
ISA,45,22,"Me̩ rʼeju da go mi, kʼama ki fʼume̩ jadu,"
ISA,45,23,"U fʼo̩la-mi onugo go̩ me̩,"
ISA,45,24,"Ma anʼo̩la-mi aka kakini, Chai efu Jihofa"
ISA,45,25,"Ma adale ñw ugbe̩ Israe̩l chaka efu Jihofa,"
ISA,46,1,"Be̩l adʼoji lo̩, Nebo̩ ate̩kpe̩ me̩,"
ISA,46,2,"Ma ate̩kpe̩, ma adʼoji lo̩ alukate,"
ISA,46,3,"Me̩ netirʼumi, O abunyi Jeko̩b,"
ISA,46,4,"gbogbo tʼo̩jo̩ ogijo omi chʼowñ,"
ISA,46,5,"E̩ne̩ oñ ame̩ aka kʼomi biʼu, ku me̩ la adu mi chʼokujo̩ kpʼe̩ne̩ le̩,"
ISA,46,6,"Abo ku ma tʼo̩wo̩ nyʼakpulu ku ma kʼo̩jamalia akpabie̩,"
ISA,46,7,"Ma mʼu du nʼika, ene̩ ma ne̩,"
ISA,46,8,"Ibe-me̩ ki tʼo̩, ku me̩ kʼo̩la-me̩ ña ka kʼone̩ me̩ che;"
ISA,46,9,me̩ ki dibekado e̩wñ o̩gbo̩gba e-igbegbele:
ISA,46,10,kʼu nʼo̩la ukpoji e̩wñ aka dufu kwʼabakwane̩
ISA,46,11,"nadʼe̩we̩ ki achʼe̩ño̩ e̩la kwʼo̩wo̩ olodudu wa,"
ISA,46,12,"Me̩ ne̩tirʼumi, ame̩ kʼe̩do̩-me̩ gbiti le̩,"
ISA,46,13,"nadʼo̩kpakpa e-mi wa me̩rʼanane̩, i ñʼadʼo̩najiji ge̩ n,"
ISA,47,1,"Mugwo̩ru wa kʼe̩ gugu ef ebutu,"
ISA,47,2,"Mʼo̩mokuta ko kʼe̩ nʼe̩wñ,"
ISA,47,3,"Ago-we̩ ate̩ ofo,"
ISA,47,4,Agbone̩tane̩ e-wa le̩—odu-wñ ko̩ Jihofa ki nʼe̩wñ du—
ISA,47,5,"Chechi gugu kʼe̩ nyʼef e̩chubi,"
ISA,47,6,"U we̩do̩rʼabo-mi,"
ISA,47,7,"Tak uwe̩ kakini, Omi achʼodu one̩ ogbegbele̩,"
ISA,47,8,"Todule̩ e̩ gbʼe-i ke, uwe̩ kʼe̩ tʼo̩la-we̩ no̩ ñw e̩wñ ube̩do̩,"
ISA,47,9,E̩wñ meji-i muda ake̩re̩bʼe̩
ISA,47,10,"Todu uwe̩ ke̩do̩nʼe̩wñ bie̩ne̩-we̩ le̩,"
ISA,47,11,"Todule̩ oñ e̩bie̩ne̩ awa bʼe̩ ma,"
ISA,47,12,Kwodago ef e̩wñ ifamu-we̩
ISA,47,13,Ojuju-we̩ kʼe̩ nyi wewe wewe le̩ fʼe̩ hia me̩;
ISA,47,14,"Go, ama dab ikakpunu e̩wñ,"
ISA,47,15,"Abe̩le̩ oñ e̩wñ kʼe̩ te̩tachʼakanya uko̩lo̩-wñ ade̩ ñw e̩,"
ISA,48,1,"Me̩ gbʼo̩, ame̩ abunyi Jeko̩b,"
ISA,48,2,"Todu ama ka ku ma chʼabo ewo kiafo̩ le̩,"
ISA,48,3,"U fʼe̩wñ o̩gbo̩gba ka dufu kpo̩kpe̩ me̩,"
ISA,48,4,"Todu kʼu chema ka kʼe̩do̩-we̩ cheno̩,"
ISA,48,5,"todule̩ u mudu ka ñw e̩ igbelegbele,"
ISA,48,6,Uwe̩ gbo̩ me̩; gʼe̩wñ-i du;
ISA,48,7,"E̩wñ ku ma nyi fai fai i che, i chʼe̩wñ igbegbele n;"
ISA,48,8,"Ochochi, e̩ gbʼo̩ mama ta n, e̩ la ma mama ta n,"
ISA,48,9,"Todu odu e-mi oñ u mʼuwe̩do̩-mi ne̩,"
ISA,48,10,"Go, omi fʼe̩ gwe̩ me̩, i muda chʼalu ku ma gwe̩ ajifa n;"
ISA,48,11,"Todu onugo e-mi, todu onugo e-mi, oñ nache,"
ISA,48,12,"Netiru mi, O Jeko̩b,"
ISA,48,13,"Ochochi, o̩wo̩-mi dʼunyane̩ ane̩ ile̩ te̩,"
ISA,48,14,"Me̩ kʼo̩la-me̩ jeju jo̩ chaka, ku me̩ gbo̩!"
ISA,48,15,"Omi, omi le̩, ka me̩, u la fʼu do̩,"
ISA,48,16,"Me̩ te̩me̩rʼumi, me̩ gbʼe-i ke:"
ISA,48,17,"Abu ki Jihofa,"
ISA,48,18,"O, uwe̩ ma netirʼuko̩ uko̩-mi!"
ISA,48,19,"amugbe̩-we̩ ma ño̩ dab e̩lanyi ge̩,"
ISA,48,20,"Kwo bi Babilo̩n te̩, ra bʼabo Kaldia te̩,"
ISA,48,21,Alugbe̩ la kpa ma e̩gba kʼi ne̩ ma le gu ef egbili e̩lanyi kpʼokuta du n;
ISA,48,22,"Jihofa kakini, I nʼure̩do̩ du ñw ame̩ne̩bibi n."
ISA,49,1,"O ala, ala, me̩ netirʼumi,"
ISA,49,2,"I la che kʼalu-mi kʼi dab o̩kwo̩chageli ki ale̩,"
ISA,49,3,"Oñ i ka ñw mi kakini, Uwe̩ chʼadu-mi,"
ISA,49,4,"Omi muda kakini, U fʼakanya uko̩lo̩ che tinyo̩ ofo,"
ISA,49,5,"Fai taku Jihofa,"
ISA,49,6,"oñ i kakini,"
ISA,49,7,"Abu ki Jihofa,"
ISA,49,8,"Abu ki Jihofa ka de̩, kakini:"
ISA,49,9,"kʼe̩ ka ñw abo ku ma fʼuma ji te̩,"
ISA,49,10,"Ebi kpʼalugbe̩ akpa ma n,"
ISA,49,11,"Oñ nache kʼuwo uwo-mi du ki mud ejo̩na,"
ISA,49,12,"Go, abo-i akwʼo̩najiji wa,"
ISA,49,13,"O efojale, efojale kʼeli ke, O ile̩ uwe̩ ki gwoguyo̩;"
ISA,49,14,"Ama Zayo̩n kakini, Jihofa hi umi tinyo̩ me̩."
ISA,49,15,Onobule̩ neke gbenyo̩ o̩ma ki añmʼe̩nya-wñ?
ISA,49,16,"Go, omi fʼuwe̩ ko̩ nyʼe̩do̩wo̩-mi me̩;"
ISA,49,17,"O̩wo̩ abo ku ma nʼo̩do̩-we̩ aya tʼo̩wo̩ abo ku ma gu uwe̩ lo̩ le,"
ISA,49,18,Chʼeju-we̩ nyʼate̩ kʼe̩ go dagbala daka kʼe̩ go ke;
ISA,49,19,"Todu i chʼuña-we̩ ki chʼalache̩ ki chʼo̩kpakpala te̩,"
ISA,49,20,Oñ amo̩ma kʼe̩ bi ku le̩
ISA,49,21,Tak uwe̩ aka ef e̩do̩-we̩ kakini:
ISA,49,22,Abu kʼOndu Jihofa ka de̩ kakini:
ISA,49,23,"Amonu achʼamata-we̩ ku ma ane̩ we̩ gba,"
ISA,49,24,"E̩wñ kʼagbiti mu, ma abʼo̩ gba?"
ISA,49,25,Abu ki Jihofa muda ka de̩ kakini:
ISA,49,26,"Naje̩ ñw abo ku ma fʼuwe̩ te̩mane̩ kʼo̩re̩la e-ma onugo je̩,"
ISA,50,1,Abu ki Jihofa ka de̩ kakini:
ISA,50,2,E̩wñ chi kʼomi wa kʼe̩ne̩ du ma do̩mo̩ n?
ISA,50,3,"Nakʼe̩chubi bʼo̩la efojale efojale ma,"
ISA,50,4,"Ondu Jihofa mʼukpalu abo ku ma ko̩ ma e̩wñ du ñw mi,"
ISA,50,5,"Ondu Jihofa mʼeti-mi bi,"
ISA,50,6,"U mʼubi-mi dute̩ ñw abo ku ma gwʼo,"
ISA,50,7,Todu Ondu Jihofa ate̩ko mi;
ISA,50,8,E̩ne̩ ki adale ñw mi me̩rʼanane̩.
ISA,50,9,"Go, Ondu Jihofa ate̩ko mi;"
ISA,50,10,E̩ne̩ dʼef ume̩ ki arailo Jihofa?
ISA,50,11,"Go, o̩chaka-me̩ ku me̩ kʼuna,"
ISA,51,1,"Me̩ netirʼumi, ame̩ ku me̩ ranʼo̩kpakpa,"
ISA,51,2,"Me̩ ki kejurʼEbraham ata-me̩,"
ISA,51,3,Todu Jihofa anyi Zayo̩n e̩do̩;
ISA,51,4,"Me̩ netirʼumi, abo-mi,"
ISA,51,5,"O̩kpakpa e-mi me̩ru awa,"
ISA,51,6,"Me̩ ki chʼeju-me̩ nyʼate̩ gʼefojale,"
ISA,51,7,"Netirʼumi, ame̩ ku me̩ chemʼo̩kpakpa,"
ISA,51,8,"Todu ojudu ako ma je̩ dabe̩ne̩ kʼukpo,"
ISA,51,9,"Mʼolu ji, mʼolu ji, kʼukpahiu bʼo̩la"
ISA,51,10,I chʼuwe̩ je̩ ñw ohimini gbe̩ le̩ n?
ISA,51,11,"Abe̩le̩ abo ki Jihofa la ma tane̩ adabiwa,"
ISA,51,12,"Omi, owñ chʼomi pitii chʼe̩ne̩ ki anyʼuma e̩do̩;"
ISA,51,13,"Kʼe̩ la gbenyo̩ Jihofa ki chʼo̩na-we̩,"
ISA,51,14,Ma ahika tʼe̩ne̩ ki dʼoji lo̩ le̩ no̩ tane̩;
ISA,51,15,"Todu omi che Jihofa O̩jo̩-we̩,"
ISA,51,16,"Omi la mʼuko̩la-mi du tʼef alu-we̩ me̩,"
ISA,51,17,"Mʼolu ji, mʼolu ji,"
ISA,51,18,I nʼe̩ne̩ du kʼi añʼo̩ o̩na
ISA,51,19,E̩wñ meji-i ke̩re̩bʼe̩—
ISA,51,20,"Amo̩ma-we̩ mudaku,"
ISA,51,21,"Todule̩ e̩ gbʼe-i ke, uwe̩ e̩no̩bata,"
ISA,51,22,"abu kʼOndu-we̩ Jihofa,"
ISA,51,23,"oñ nadʼu tunyʼabo ku ma chʼuwe̩ o̩bata o̩wo̩,"
ISA,52,1,"Mʼolu ji, mʼolu ji,"
ISA,52,2,"Kwane̩, fʼebutu o̩la-we̩ gbanyo̩;"
ISA,52,3,"Todu abu ki Jihofa ka de̩ kakini, Ma ko me̩ ta ofofo ma gbʼo̩ko̩ n, egba me̩ tane̩ la anʼo̩ko̩ efu n."
ISA,52,4,"Todu abu kʼOndu Jihofa aka de̩ kakini, Abo-mi nyʼIjipti e̩gba ejodudu le̩ ku ma ge̩ne̩ o̩mo̩. E̩ne̩ Asiria le̩ la fʼuma te̩mane̩ o̩lachi ofo."
ISA,52,5,"E̩wñ u dʼemi ache fa-i? abu ku ma kʼamone̩-mi alo ofofo. Jihofa aka-i. Abo ku ma nʼo̩da-ma jʼakpogu, Jihofa ka-i, ma la dʼodu-mi rʼibe̩te̩ gbogbo dʼo̩jo̩ o̩ko̩ko̩lo̩."
ISA,52,6,"Todule̩ abo-mi ama odu-mi; todule̩ ma ama o̩jo̩ le̩ ka kʼomi ki ako̩la-i de̩; me̩ go, omi de̩."
ISA,52,7,Go abu kʼe̩re̩ e̩ne̩ ki dʼoj uwo uwo
ISA,52,8,"Neti, abide-we̩ adʼomu me̩,"
ISA,52,9,"Mʼeli da taa, omu eli-me̩ ki chʼokate,"
ISA,52,10,Jihofa mʼo̩wo̩-wñ kiafo̩ du dufu
ISA,52,11,"Me̩ kwo bʼo̩ te̩, me̩ kwo bʼo̩ te̩, me̩ kwʼo̩mo̩ dufu,"
ISA,52,12,"Todu ame̩ adufu unaju unaju n,"
ISA,52,13,"Me̩ go, adu-mi ache e̩wñ ibe ibe,"
ISA,52,14,Alu kʼawuwu-we̩ fʼamone̩ wewe mu—
ISA,52,15,abe̩le̩ i aje̩ ñw abo ucheichi wewe jagigili;
ISA,53,1,E̩ne̩ dʼo̩la kʼa gbo̩ le̩ rʼochochi?
ISA,53,2,"Todu i gba mud o̩kone̩ o̩gba-wñ dabe̩ne̩ kʼoli emele,"
ISA,53,3,"Amone̩ chʼe̩de̩te̩-wñ, ma la tʼo̩ no̩ tinyo̩;"
ISA,53,4,"Ochochi, i mʼegbo-wa gbane̩,"
ISA,53,5,"Ma muda fʼu chagbe tod ada kʼawa je̩,"
ISA,53,6,O̩chaka-wa chila dab ame̩wño̩re̩ egini me̩;
ISA,53,7,"Ma fʼu chʼo̩bata, ma fʼu chukata,"
ISA,53,8,Ma hika dʼowñ kwʼugbo ku ma fʼu
ISA,53,9,"Ma dʼura-wñ tʼugbo ame̩ne̩bibi,"
ISA,53,10,I chaka dʼabe̩le̩ i ru Jihofa e̩do̩ kʼi fʼu gwenunu;
ISA,53,11,"i ali e̩wñ kwef uko̩lo̩ akanya kʼonugo-wñ ache, e̩do̩-wñ abo̩;"
ISA,53,12,"Todule̩ nadʼukpe̩-wñ te̩ ef ame̩ne̩-lile,"
ISA,54,1,"O agaji, kʼe̩ ma bi o̩ma n, keli ke;"
ISA,54,2,"Fʼuña ñw unyabo-we̩,"
ISA,54,3,"Todu uwe̩ agbʼane̩ nyʼo̩wo̩ rʼo̩wo̩ awo̩to̩ kpai awohi, amugbe̩-we̩ la ane̩ abo uche̩ichi uche̩ichi,"
ISA,54,4,"E̩ ki railo n, todu anyo̩ amʼe̩ n;"
ISA,54,5,"Todu Acho̩na-we̩ le̩ owñ chʼo̩ko̩-we̩,"
ISA,54,6,Todu Jihofa fʼe̩ do̩
ISA,54,7,"Iko re oñ u dʼuwe̩ tinyo̩,"
ISA,54,8,Uwe̩do̩-mi ki ko̩ adafo
ISA,54,9,Todu e-kide̩ chebiu omi Noa ñw mi:
ISA,54,10,Todu dagba uwo uwo ki kwo
ISA,54,11,"O uwe̩ e̩no̩bata, kʼafu ibi arʼuwe̩ nyʼojale le̩, kʼe̩do̩-we̩ ma nyi n,"
ISA,54,12,"U la ako okuta rubi che o̩ñwe̩ jʼojokunyi-we̩ lale,"
ISA,54,13,"Amo̩ma-we̩ chaka achʼabo ku Jihofa ko̩ ma e̩wñ,"
ISA,54,14,Ma afʼe̩ lonyane̩ ef o̩kpakpa;
ISA,54,15,"Go, ma akʼo̩la-ma jeju,"
ISA,54,16,"Go, omi nyi agwalo̩"
ISA,54,17,e̩wñ ido̩na ogu du ku ma gwu ku
ISA,55,1,"Uwe̩, e̩ne̩ du kʼolugbe̩ akpʼo̩,"
ISA,55,2,E̩wñ chi ku me̩ kʼo̩ko̩ ala e̩wñ ki ma chʼuje̩wñ n?
ISA,55,3,"Hi eti-we̩ wane̩, kʼe̩ wʼugbo mi;"
ISA,55,4,"Go, omi mʼowñ du chʼe̩nibenu ñw amone̩ amone̩,"
ISA,55,5,"Go, uwe̩ adʼo̩ abo ichiʼka kʼe̩ ma ma ma n,"
ISA,55,6,"Me̩ tejane̩ Jihofa abu kʼi dʼugbo kʼame̩ ali,"
ISA,55,7,"e̩ne̩bie̩ne̩ ki hiʼo̩na-wñ tinyo̩,"
ISA,55,8,"Todu ibe ki dʼefu-mi chʼojoji ñw ibe ki dʼefu e-me̩,"
ISA,55,9,"Todu alu kʼefojale efojale jʼatate̩ ñw ile̩-i,"
ISA,55,10,"Todu alu kʼomi alo̩ kwʼojale wʼane̩, kpai alu ki sno agwo̩ru kwʼojale wa,"
ISA,55,11,alu le̩ o̩la ki akwef alu-mi dufu ade̩ ge̩;
ISA,55,12,"Todu ame̩ adufu alo kpʼuyo̩,"
ISA,55,13,Oli fe̩r atiga koji ikeke;
ISA,56,1,Abu ki Jihofa aka de̩ kakini:
ISA,56,2,"E̩ne̩ ki ache-i gbede,"
ISA,56,3,"Ononojo ki dʼo̩la-wñ manyu Jihofa ki we eka kakini,"
ISA,56,4,"Todu o̩la amonoji ku ma de o̩jo̩ uñmi o̩jo̩ uñmi-mi,"
ISA,56,5,Omi akʼe̩wñ urewa kpai odu ñw ma ef unyi-mi kpʼef aku-mi
ISA,56,6,"I che-abononojo ku ma kʼo̩la-ma manyu Jihofa,"
ISA,56,7,"nakʼabo e-le̩ wʼugbo uwo-mi kiafo̩,"
ISA,56,8,Ondu Jihofa ki aya abo Israe̩l
ISA,56,9,"Ame̩ ame̩wñ iñmi oko chaka, me̩ lewa mu ko je̩—"
ISA,56,10,"Abide-wñ chʼamafeju,"
ISA,56,11,"Ochochi, amabia le̩ chʼamachajefu;"
ISA,56,12,"Ma kakini, Me̩ lewa-oo, kʼa kʼomi achiwebe̩te̩ma wa jo̩,"
ISA,57,1,"Eno̩kpakpa alenyo̩,"
ISA,57,2,i agudu tef ure̩do̩;
ISA,57,3,"Me̩ te̩wʼemi, ame̩ amo̩ma onobule̩ ki agʼakpa,"
ISA,57,4,E̩ne̩ me̩ chʼo uke̩?
ISA,57,5,ame̩ ku me̩ jʼago̩larʼode
ISA,57,6,Ef okuta bo̩lo̩ bo̩lo̩ ef o̩go̩ le̩ oñ ukpe̩-we̩ de̩;
ISA,57,7,E̩ mʼate̩-we̩ du dago
ISA,57,8,E̩ la dʼe̩wñ urewa-we̩ dago
ISA,57,9,"Uwe̩ la nʼe̩kpo anyʼugbo onu,"
ISA,57,10,"O̩na-we̩ ki jiji fʼe̩ hia,"
ISA,57,11,E̩ne̩ oñ e̩ dejiji-wñ kʼe̩ la chokpo
ISA,57,12,"Nakʼo̩kpakpa-we̩ kpʼuko̩lo̩ kʼe̩ che dufu,"
ISA,57,13,"E̩gba kʼe̩ kwa, mak abo kʼe̩ gba jo̩ le̩ ki gbʼe̩ ke!"
ISA,57,14,"Taku ma akakini,"
ISA,57,15,Todu abu kʼE̩ne̩ ki ne̩ atate̩
ISA,57,16,"Todu iñwa-mi eje̩ kpʼone̩ chʼogbegbele̩ n,"
ISA,57,17,"Todu ugbite̩re̩ ejufufu-wñ oñ u we̩do̩,"
ISA,57,18,"U fʼo̩na o̩na-wñ li me̩, omi muda achʼo̩ga-wñ kpa;"
ISA,57,19,Omi anyi e̩ro uko:
ISA,57,20,Ame̩ne̩bibi muda dab omi ohimini ki aro̩ gbagbagba;
ISA,57,21,"Ure̩do̩ do̩mo̩ ñw ame̩ne̩bibi n, O̩jo̩-mi ka-i."
ISA,58,1,"Kwa taa, e̩ ki bʼo̩wo̩ lo̩ n,"
ISA,58,2,"Ma muda tene mi o̩jo̩ñwa o̩jo̩ñwa,"
ISA,58,3,E̩wñ chi kʼa ji alu kʼe̩ ma la li n?
ISA,58,4,"Go, alu eji-me̩ chʼuja kpʼiñwa,"
ISA,58,5,Alu eji kʼomi adu de̩-i?
ISA,58,6,Alu eji kʼomi adu
ISA,58,7,I chʼuje̩wñ-we̩ ekpe̩ kpʼabo kʼebi akpa ma n?
ISA,58,8,"E̩gba le̩ tak ugane̩-we̩ ata dufu dab o̩jo̩ ki añwa,"
ISA,58,9,"E̩gbale̩ uwe̩ adʼudo̩, oñ Jihofa adohi;"
ISA,58,10,i la che̩wñ kʼuwe̩ fʼonugo-we̩ fa du fu ñw e̩ne̩ kʼebi akpʼo̩
ISA,58,11,"Jihofa la añʼe̩ o̩na o̩ko̩ko̩lo̩,"
ISA,58,12,Tak abo kʼuwe̩ chʼe̩te̩-ma adabi ko̩ e̩gu-ma ki chʼalache̩ te̩ le̩;
ISA,58,13,"Iche̩wñ kʼe̩ mʼe̩re̩-we̩ chi bʼo̩jo̩-uñmi te̩,"
ISA,58,14,"e̩gbale̩ taku Jihofa achʼuyo̩-we̩,"
ISA,59,1,"Go, o̩wo̩ Jihofa nya rʼone̩ ejadu n,"
ISA,59,2,udu ku me̩ fe̩ muda
ISA,59,3,"Todu o̩wo̩-me̩ chʼe̩kpabie̩ ñw e̩bie̩,"
ISA,59,4,"E̩ne̩ du la adʼone̩ ajo̩ lʼo̩na o̩kpakpa n,"
ISA,59,5,"Ma kpa e̩ge̩ o̩fanuñwa,"
ISA,59,6,"Unyi agara ku ma hi le̩ anyo̩ eko bo̩lama n,"
ISA,59,7,"E̩re̩-ma afule nyʼugbo e̩wñ bie̩ne̩,"
ISA,59,8,"Ma mʼo̩na ure̩do̩ n,"
ISA,59,9,"Todule̩ oñ ajo̩ o̩kpakpa eka jiji rʼuwa,"
ISA,59,10,"Awa nʼo̩wo̩ tejane̩ o̩do̩ dabe̩ne̩ kʼafeju,"
ISA,59,11,"O̩chaka-wa achekuku dab amibe̩a,"
ISA,59,12,"Todu ada kʼa je̩ awe we nyʼo̩gba eju-we̩,"
ISA,59,13,ada eje̩ kpai aire̩ Jihofa ere̩
ISA,59,14,"Ajo̩ o̩kpakpa eka mudabi wʼubi,"
ISA,59,15,"I-i, ochochi aña,"
ISA,59,16,"Tak i li ka kʼone̩ de̩ n,"
ISA,59,17,"I mʼo̩kpakpa du bʼe̩do̩ ma dab e̩wñ ido̩na ogu,"
ISA,59,18,"Alu ki chʼeju uko̩lo̩-ma, abe̩le̩ i ara ñw ma,"
ISA,59,19,"Abe̩le̩ tak ama arailo odu Jihofa akwʼo̩wo̩ olane̩,"
ISA,59,20,"Tak Agbone̩tane̩ awa Zayo̩n,"
ISA,59,21,"I la chʼe-mi, alo kʼu nakpe̩ kpʼama de̩, Jihofa ka-i: Afu-mi kʼi bʼuwe̩ ma le̩ kpai o̩la-mi kʼu du tʼuwe̩ alu anʼuda alu-we̩ n, kpai alu ugbe̩-we̩ n, kpai alu ugbe̩ ugbe̩-we̩ n, akwʼe̩gba-i tʼogbegbele̩, Jihofa ka-i."
ISA,60,1,"Kwane̩, mʼane̩ ne̩; todu ugane̩-we̩ lewa me̩,"
ISA,60,2,"Todu, go, e̩chubi abʼile̩ ma,"
ISA,60,3,"Oñ abo uche̩ichi uche̩ichi agbe̩re̩ ugane̩-we̩,"
ISA,60,4,Chʼeju-we̩ nyate̩ kʼe̩ go dagbala daka kʼe̩ li;
ISA,60,5,"E̩gbale̩ tak uwe̩ ali, oñ eju-we̩ ane̩,"
ISA,60,6,"O̩wo̩ aminyakulumi ake̩che̩ wa bʼe̩ ma,"
ISA,60,7,"Ma akʼame̩wño̩re̩ Kedar egini wa jo̩ ñw e̩,"
ISA,60,8,"E̩ne̩ chʼabo ku ma wu tuu dab akpa-i,"
ISA,60,9,"Ala ala aneju-mi chuu,"
ISA,60,10,"Amo̩ma e̩ne̩ke̩le̩ e-abononojo anʼaku aku-we̩,"
ISA,60,11,Alu aku alu aku-we̩ la abite̩ o̩ko̩ko̩lo̩;
ISA,60,12,Todu abo uche̩ichi kpai ojane̩
ISA,60,13,"Ojima Le̩banon awʼugbo-we̩,"
ISA,60,14,Tak amo̩ma abo ku ma dʼo̩bata ñw e̩ le̩
ISA,60,15,"Abu kʼuwe̩ te̩te̩chʼe̩ne̩ ku ma hiʼu tinyo̩ ku ma la chʼulaka-we̩,"
ISA,60,16,"Uwe̩ ñʼañmo̩ omi e̩nya abo uche̩ichi uche̩ichi,"
ISA,60,17,"Omi akʼo̩jamalia wa koji ebijeikpa,"
ISA,60,18,"Ma ñʼagbʼiche̩ o̩lachi eche ojane̩-we̩ ge̩ n,"
ISA,60,19,"Olu ñʼachʼugane̩-we̩ o̩ro̩ka ge̩ n,"
ISA,60,20,"Olu-we̩ ñʼatunyane̩ ge̩ n,"
ISA,60,21,Abo-we̩ chaka ñʼachʼame̩no̩kpakpa ge̩;
ISA,60,22,"E̩ne̩ ki nya amud one̩ icham nyʼo̩gwo̩ko̩,"
ISA,61,1,"Afu Ondu Jihofa dʼo̩la-mi,"
ISA,61,2,"kʼu fʼakoya ta kakini, O̩do̩ ki anyo̩ Jihofa eju le̩ de̩,"
ISA,61,3,kʼu du te̩ ñw abo ku ma daido̩ Zayo̩n—
ISA,61,4,"Ma adabi ko̩ achigodo igbegbele le̩,"
ISA,61,5,"Abo̩wo̩ e̩jaduña la adago akʼije̩ ñw ame̩wño̩re̩-me̩ egini je̩,"
ISA,61,6,"ma muda ado̩ me̩ ko̩, Amatama e-Jihofa,"
ISA,61,7,Me̩ anʼukpe̩ meji koji anyo̩-me̩.
ISA,61,8,"Todu ajo̩ o̩kpakpa eka nyʼomi, Jihofa eju,"
ISA,61,9,"Ma ama ugbe̩-ma ef abo uche̩ichi uche̩ichi,"
ISA,61,10,"Nayo̩ efu Jihofa ololo,"
ISA,61,11,"Todu alu kʼane̩ akʼiga e̩wñ dufu,"
ISA,62,1,"Todu Zayo̩n oñ omi ma achechi n,"
ISA,62,2,"Tak abo uche̩ichi uche̩ichi ali o̩kpakpa-we̩,"
ISA,62,3,Uwe̩ lʼachʼike̩be̩ alifia ef o̩wo̩ Jihofa
ISA,62,4,"Ma ñʼadʼuwe̩ kʼE̩ne̩ ku ma hiu tinyo̩ ge̩ n,"
ISA,62,5,"Todu alu kʼokolobia anʼonobule̩ ki ma mʼe̩ne̩ke̩le̩ n chʼo̩ya, abe̩le̩ amo̩ma-we̩ e̩ne̩ke̩le̩ anʼuwe̩ chʼo̩ya,"
ISA,62,6,"Omi kʼabide jo̩ oj aku aku-we̩,"
ISA,62,7,"me̩ ki la je̩ ñw u ñmi n,"
ISA,62,8,Jihofa fʼo̩wo̩ awo̩to̩ kpai o̩wo̩ ukpahiu-wñ go̩ kakini:
ISA,62,9,"chai abo ku ma ko wʼunyi aje̩,"
ISA,62,10,"Lale, lale gu ef alaku du,"
ISA,62,11,"Go, Jihofa mʼu du kpogo"
ISA,62,12,"Ma ado̩ ma ko̩, Abo Kiafo̩,"
ISA,63,1,E̩ne̩ kwʼIdo̩m awa-i?
ISA,63,2,E̩wñ chi kʼe̩wñ o̩la-we̩ akpa chuaa-i?
ISA,63,3,"Omi kate fʼaguo̩ko̩lo̩ achiwebe̩te̩ma le̩ te̩,"
ISA,63,4,"Todu o̩jo̩ ache̩ ena dʼef e̩do̩-mi,"
ISA,63,5,"Oñ u go, i la nʼe̩ne̩ du ki te̩ko n;"
ISA,63,6,"U la fʼamone̩ amone̩ te̩mane̩ ef uwe̩do̩-mi,"
ISA,63,7,"Naje̩ ñw ma rewa ufe̩de̩nyo̩ Jihofa,"
ISA,63,8,"Todu i kakini, Ochochi, abo-mi ma che,"
ISA,63,9,"O̩pe̩cha du kʼama li owñ li duu,"
ISA,63,10,Ma muda lañu rʼu
ISA,63,11,"Tak i rewa o̩jo̩ igbegbele,"
ISA,63,12,Kʼi je̩ ñw o̩wo̩-wñ ki nʼojima le̩
ISA,63,13,kʼi ne̩ ma le gu unefu le̩ du?
ISA,63,14,"Alu kʼe̩la abe̩re̩me̩le̩ gwo̩ru nyʼef o̩go̩,"
ISA,63,15,"Uwe̩ kʼe̩ dʼefojale, tʼeju kpe̩ kʼe̩ go,"
ISA,63,16,"Todu uwe̩ chʼAta-wa,"
ISA,63,17,"O Jihofa, e̩wñ chi kʼuwe̩ aje̩ ñw a la bʼo̩na o̩na-we̩ te̩"
ISA,63,18,Abo-we̩ kiafo̩-i ne̩ uña-we̩ kiafo̩ kpo̩kpe̩ re ofo;
ISA,63,19,"Awa dab abo kʼuwe̩ ma nʼo̩da-ma mama ta n,"
ISA,64,1,"Aa, uwe̩ ma fʼefojale efojale kpana, kʼe̩ gwo̩ru wʼane̩,"
ISA,64,2,alu ki de̩ e̩gba kʼuna tʼikpe̩le̩ iji
ISA,64,3,"E̩gba kʼe̩ che e̩wñ ubailo kʼawa ma neju-wñ n,"
ISA,64,4,"Todu amone̩ te̩tagbo̩ akwo igbegbele n,"
ISA,64,5,"Todu uwe̩ ado̩wo̩mo̩ e̩ne̩ ki ayo̩ ñw e̩wñ o̩kpakpa eche,"
ISA,64,6,"Todu o̩chaka-wa adab e̩ne̩ kʼo̩la-wñ daji,"
ISA,64,7,"I la nʼe̩ne̩ du ki akwa do̩ odu-we̩ n,"
ISA,64,8,"I chaka dʼabe̩le̩, O Jihofa, uwe̩ chʼAta-wa;"
ISA,64,9,"E̩ ki we̩do̩ tabale n, O Jihofa,"
ISA,64,10,"Ewo ewo-we̩ kiafo̩ mud aje̩tachi,"
ISA,64,11,"Unyi-wa kiafo̩, unyi-wa ki chʼalifia,"
ISA,64,12,"E̩wñ-i du oñ uwe̩ aje̩do̩ ta, O Jihofa?"
ISA,65,1,Abo ku ma ma tʼe̩ne̩ du e̩ne̩ n atene mi me̩;
ISA,65,2,U fʼo̩wo̩-mi nadala jo̩ gbogbo dʼo̩jo̩
ISA,65,3,"ma chʼamone̩ ku ma jo̩ eju-mi achʼe̩wñ ki abi mi eju o̩ko̩ko̩lo̩,"
ISA,65,4,"ku ma la gugu ugbo ojinoji,"
ISA,65,5,"kʼama kakini, Uwe̩ kate ki dago o̩wo̩ʼka o̩mo̩,"
ISA,65,6,"Go, orubutu-wñ che̩ko̩ jʼo̩gba-mi:"
ISA,65,7,udu e-me̩ onugo manyʼudu kʼamata-me̩ fe̩;
ISA,65,8,Abu ki Jihofa ka de̩ kakini:
ISA,65,9,"Omi la adʼugbe̩ʼka kwefu Jeko̩b dufu,"
ISA,65,10,"Sharo̩n amud okije̩ ame̩wño̩re̩ egini,"
ISA,65,11,"I muda chʼame̩ ku me̩ hiu Jihofa tinyo̩,"
ISA,65,12,"omi la adʼo̩jo̩ che me̩ ñw o̩kwo̩chageli,"
ISA,65,13,Todule̩ abu kʼOndu Jihofa ka de̩ kakini;
ISA,65,14,"go, amadu-mi akeli taa todu e̩do̩-ma ki bo̩,"
ISA,65,15,"Ame̩ la atʼodu-me̩ no̩ tane̩ ñw abo-mi kʼu chi kʼi chʼoli ina ñw ma,"
ISA,65,16,"Todabe̩le̩ e̩ne̩ ki neku kʼO̩jo̩ ki de̩nyo̩ ñw u ojane̩ le̩,"
ISA,65,17,"Todu go, nanyi efojale efojale etito̩"
ISA,65,18,"E̩do̩-me̩ ki bo̩, me̩ ki la gwoguyo̩ ogbegbele̩"
ISA,65,19,"Tak u nagwoguyo̩ efu Je̩rusale̩m,"
ISA,65,20,O̩me̩kpa ki ajʼo̩jo̩ pe̩ tak i dabi
ISA,65,21,Ma la akʼunyi ku ma adodo ef uwñ;
ISA,65,22,Ama ako̩ kʼe̩ne̩ omune̩ awa dodo ef uwñ n;
ISA,65,23,"Ama achʼakanya uko̩lo̩ tinyo̩ ofofo n,"
ISA,65,24,"O̩gba taku ma dʼudo̩, omi adohi,"
ISA,65,25,"O̩gu kpʼo̩mala ajo̩ ajije̩,"
ISA,66,1,Abu ki Jihofa aka de̩ kakini:
ISA,66,2,"O̩wo̩-mi fʼe̩wñ-i du che,"
ISA,66,3,E̩ne̩ ki akpa o̩kokuno̩ dabe̩ne̩ kʼone̩ i kpa le̩;
ISA,66,4,"omi ñʼachi e̩wñ o̩bata ñw ma ge̩,"
ISA,66,5,"Me̩ gbʼo̩la ki Jihofa ka,"
ISA,66,6,"Gbo̩, ekuku achi ewo le̩!"
ISA,66,7,O̩gba tak i chane̩ echefu
ISA,66,8,E̩ne̩ gbʼe̩wñ e̩go̩-i?
ISA,66,9,"Omi afejutʼo̩ma gbogbo wʼiko ku ma abi, tak u ma ñʼaje̩ ñw u bi ge̩ n?"
ISA,66,10,"Me̩ bi Je̩rusale̩m gwoguyo̩, e̩do̩-me̩ ki bo̩ tod uwñ,"
ISA,66,11,"kʼame̩ ki ñmo̩ e̩nya e̩do̩ enyi-wñ, kʼefu-me̩ ki ko̩;"
ISA,66,12,Todu abu ki Jihofa ka de̩ kakini:
ISA,66,13,"Dab e̩ne̩ kʼiye-wñ anyʼe̩ e̩do̩,"
ISA,66,14,"Eju-me̩ la aliʼu, e̩do̩-me̩ la ayo̩,"
ISA,66,15,"Todu go, Jihofa alʼef una wa,"
ISA,66,16,Todu Jihofa anʼuna kpai o̩kwo̩chageli che tʼeju alu
ISA,66,17,"Abo ku ma gwʼo̩la-ma rinyo̩ ku ma chʼo̩la-ma ki fe̩ ku ma tʼe̩ne̩ʼka ubi alumeji uche̩ o̩la unyi le̩, ku ma jʼajʼe̩la oko kpai e̩wñ ki akʼone̩ e̩do̩fulu e-ire̩ kpai ikeleku, ida-ma achʼaluʼkate, Jihofa ka-i."
ISA,66,18,"Todu u chema e̩wñ ku ma che kpʼibe ku ma kpe̩, iko kʼu nakʼabo uche̩ichi du kpai ichi ichi du wa jʼugbokate awa me̩; oñ ma awa, ma la ali ojima-mi,"
ISA,66,19,"tak u nadʼujiwe dago efu-ma. Oñ nakʼabo-ma ku ma fʼo̩wo̩ tane̩ kpuche̩ rʼabo uche̩ichi, nyi Tarshish kpai Pul kpai Lud ku ma tʼo̩fa, kpai Tubal kpai Jafan, tʼugbo ala ala ki jʼo̩najiji, kʼama ma gbʼuwohi-mi n, ku ma ma la li ojima-mi n; tak abo le̩ adʼojima-mi ka dufu ef abo uche̩ichi."
ISA,66,20,"Tak ama akʼamo̩maye-me̩ chaka nʼoj amanya kpai ef o̩kogu kpai ef iga kpai oj o̩ke̩ke̩te̩ kpai oj e̩wñ ojoji ojoji kwef abo uche̩ichi du wa Je̩rusale̩m, uwo-mi kiafo̩ le̩, ku ma chʼe̩wñ ele ekowa ñw Jihofa, alu kʼabo Israe̩l akʼe̩wñ ele eduwa-ma nyʼe̩wñ eku ki fe̩ wʼef unyi Jihofa, Jihofa ka-i."
ISA,66,21,"Omi ñʼachi one̩ efu-ma ku ma chʼamatama kpai abo Lifai, Jihofa ka-i."
ISA,66,22,"Todu alu kʼefojale efojale etito̩ kpai ane̩ ile̩ etito̩ kʼu nache jʼo̩gba-mi gbogbo alo,"
ISA,66,23,Akwʼiko kʼochuʼka ne gbogbo wʼiko kʼochu omune̩ ne
ISA,66,24,"Taku ma adufu ago oku amone̩ ku ma ko mi; todu ide̩-ma aku n, una-ma la alu n, oñ ma achʼe̩wñ o̩lajijili ñw o̩re̩la du."
JER,1,1,"O̩la Je̩re̩maya, o̩ma Hilkaya, kʼi dʼef amatama ku ma jo̩ Anato̩t, oj ane̩ Be̩njamin, de̩."
JER,1,2,"Owñ chʼe̩ne̩ kʼo̩la Jihofa wʼugbo-wñ o̩kpanachi Josaya o̩ma Amo̩n onu Juda le̩, owñ chʼo̩do̩ e̩ke̩gwe̩ta kʼi jʼo̩fe̩."
JER,1,3,"I ño̩ wa o̩kpanachi Jiho̩yakim o̩ma Josaya onu Juda, gbogbo tak o̩do̩ e̩ke̩gwaka Ze̩de̩kaya o̩ma Josaya onu Juda da, gbogbo wʼe̩gba ku ma mʼabo Je̩rusale̩m ño̩ le ochu e̩ke̩lu le̩."
JER,1,4,"Oñ o̩la Jihofa wʼugbo mi kakini,"
JER,1,5,"O̩gba tak u fʼe̩ bo̩ tʼefu iye-we̩ u fʼe̩ ma,"
JER,1,6,"Tak u kakini, Ayaa! Ondu Jihofa! Go, omi mejuma kʼo̩la n, todu imo̩to̩ u che."
JER,1,7,"Jihofa muda ka ñw mi kakini,"
JER,1,8,"E̩ ki railo ma n,"
JER,1,9,"Taku Jihofa fʼo̩wo̩-wñ nadala akadʼalu-mi: oñ Jihofa ka ñw mi kakini,"
JER,1,10,"Go, eñini-i omi mʼo̩da abo uche̩ichi uche̩ichi kpai"
JER,1,11,"Oñ o̩la Jihofa ño̩ wʼugbo mi kakini, Je̩re̩maya, e̩wñ e̩ li le̩? Tak u kakini, U che li o̩kpa oli ide."
JER,1,12,"Taku Jihofa ka ñw mi kakini, E̩ gane̩ gbe̩, todu u dʼemi ade o̩la-mi kʼu che teju-wñ."
JER,1,13,"O̩la Jihofa ño̩ wʼugbo mi onu keji, kakini, E̩wñ e̩ li le̩? Oñ u kakini, U cheli ucha kʼomi dʼefu-wñ ana, ofe-wñ dubigbʼo̩wo̩ o̩pata ate̩."
JER,1,14,"Taku Jihofa ka ñw mi kakini, E̩wñ e̩bie̩ne̩ agulo̩ kwʼo̩wo̩ o̩pata ate̩ le̩ wa abʼabo du ku ma dodo ane̩-i ma."
JER,1,15,"Todu, go, edo̩ nado o̩lo̩pu o̩lo̩pu ab ojane̩ ojane̩ o̩wo̩ o̩pata ate̩ le̩ du wa, Jihofa ka-i; ama le̩ la awa, oñ e̩ne̩ne̩ne̩ne̩-ma adʼede-wñ wa dago ugbo ku ma gudu-wa alaku alaku Je̩rusale̩m, ma la akpala nyʼaku-wñ ale daka, kpai ewo ewo Juda chaka."
JER,1,16,"Tak omi akpʼoji ajo̩-ma rʼuma oji, tod e̩wñ bibi du ku ma che ku ma hi umi tinyo̩ le̩; ku ma la fʼotulale gujo ñw amo̩jo̩ omune̩, ma laño̩ dojikane̩ ñw uko̩lo̩ kʼo̩wo̩-ma onugo che."
JER,1,17,"I muda chʼuwe̩, fʼukpo-we̩ dakulu nyʼago; kwane̩, kʼe̩ la ka e̩wñ du kʼu nañwa ñw e̩ ñwu ma. E̩do̩-we̩ ki da kpu todu ma n, tode̩gba kʼomi la ache kʼe̩do̩-we̩ ki muda kpu eju-ma."
JER,1,18,"I la chʼomi, go, nadʼuwe̩ chʼewo ki nʼaku kpai ugbogaga ebije dago kpai o̩do̩ o̩do̩ ebijeikpa, nʼojane̩-i oji chaka, kpai nʼamonu Juda oji, kpai nʼamagboji-wñ oji, kpai nʼamatama-wñ oji kpai nʼamone̩ ane̩-i oji."
JER,1,19,"Ama la akʼuja bʼe̩; ma muda adʼe̩ n, todu omi dʼugbo-we̩ kʼu gbʼe̩, Jihofa ka-i."
JER,2,1,"Oñ o̩la Jihofa wʼugbo mi kakini,"
JER,2,2,"Lo, kʼe̩ fʼakoya ta kʼabo Je̩rusale̩m du ki gbo̩, kakini, Abu ki Jihofa ka de̩, kakini,"
JER,2,3,"Israe̩l la fo̩ todu Jihofa,"
JER,2,4,"Me̩ ki gbʼo̩la Jihofa, O abo unyi Jeko̩b, kpai akwo̩ra unyi akwo̩rʼunyi abo Israe̩l chaka."
JER,2,5,Abu ki Jihofa ka de̩ kakini:
JER,2,6,"Ama la ka n kakini, Ugbo Jihofa kʼi ko wa kwʼoj ane̩ Ijipti wa de̩ ta?"
JER,2,7,"Oñ u ko me̩ wa ane̩ uro̩je̩,"
JER,2,8,"Amatama la ka n kakini, Ugbo Jihofa de̩?"
JER,2,9,"Todule̩ nako bʼame̩ ta, Jihofa ka-i,"
JER,2,10,"Todu, me̩ daba nyʼala Saipro̩s ku me̩ go,"
JER,2,11,I nʼabo uche̩ichiʼka ki fʼamo̩jo̩-ma kpailo̩?
JER,2,12,"Awuwu ki fʼe̩ mu, O efojale, efojale tod e̩wñ-i,"
JER,2,13,todu amone̩-mi fʼe̩wñ bie̩ne̩ meji che:
JER,2,14,Israe̩l mud adu? Adu ku ma bi unyi i che?
JER,2,15,"Amo̩midu nuka rʼowñ o̩la,"
JER,2,16,Amo̩ma e̩ne̩ke̩le̩ Me̩mfis kpai Tafanhes
JER,2,17,I chʼuwe̩ onugo kʼe̩wñ-i wa bʼo̩la-we̩ oji ma
JER,2,18,"Oñ ifai, e̩wñ e̩ ne̩ ej o̩na Ijipti?"
JER,2,19,"E̩wñ bibi e-we̩ onugo akʼuwe̩ o̩la,"
JER,2,20,"Todu akwʼigbegbele u fʼoli uno̩lo̩-we̩ guche̩,"
JER,2,21,"Uwe̩ muda chʼikeli achiwebe̩te̩ma ochochi kʼu ne,"
JER,2,22,"Todu dagba kʼe̩ dʼalo gwʼo̩la-we̩,"
JER,2,23,"Ab e̩ le kʼe̩ kakini, O̩la-mi daji n?"
JER,2,24,"o̩ke̩ke̩te̩ efoko kʼo̩la-wñ chema aje̩tachi,"
JER,2,25,Fʼe̩re̩-we̩ de ki we ete̩ ofo
JER,2,26,"Alu kʼanyo̩ amu ajoji e̩gba kʼamone̩ fʼu li,"
JER,2,27,"ku ma la ka ñw oli kakini, Ata-mi e̩ che,"
JER,2,28,Ugbo amo̩jo̩-we̩
JER,2,29,E̩wñ chi ku me̩ akobʼumi?
JER,2,30,"Egwo kʼomi gwo amo̩ma-me̩ chʼofofo,"
JER,2,31,"O abo̩gba-i, me̩ ki go o̩la Jihofa."
JER,2,32,Igbe̩le̩ ki ma mʼe̩ne̩ke̩le̩ n neke gbenyo̩ e̩wñ ijaga-wñ?
JER,2,33,"Go alu kʼe̩ fʼo̩na-we̩ da nyo̩nyo̩,"
JER,2,34,Ma ño̩ fʼe̩bie̩ onugo ame̩nale
JER,2,35,"e̩ muda aka kʼe̩ chʼabu du n, kpo̩;"
JER,2,36,Gʼabu kʼe̩ tara tʼemi tʼemi
JER,2,37,E̩ ñʼakʼo̩wo̩ mʼoji
JER,3,1,"Ma kakini,"
JER,3,2,Chʼeju-we̩ nyʼate̩ kʼe̩ go oj uwo uwo kʼoji-wñ de̩ bo̩lo̩ bo̩lo̩ le̩!
JER,3,3,"Todule̩ oñ omi ma lo̩ n,"
JER,3,4,"Akwe̩gba ki de̩ uwe̩ ñʼakwa do̩ mi kakini,"
JER,3,5,I adʼo̩la tʼe̩do̩ ogbegbele̩?
JER,3,6,"Anubi le̩ Jihofa ka ñw mi iko Josaya onu kakini, e̩ fʼe̩wñ kʼIsrae̩l che ki alʼubi ubi le̩ li me̩? I mute̩gu tʼoj uwo du ki gbo̩gba kpai of oli emimi du, oñ i tʼajo̩ko̩ o̩mo̩."
JER,3,7,"Tak abu kʼi fʼe̩wñ-i du che u kakini, I adabi wʼugbo mi. I muda dabi wa n. Taku Juda o̩maye-wñ kʼi adʼo̩wo̩ tef ukpo arʼo̩kpo̩ le̩ fʼuli."
JER,3,8,"Tak u li kakini, Omi chaka dʼIsrae̩l ki alʼubi ubi le̩ tinyo̩ kʼu la mʼo̩takada e̩daru du ñw u tod o̩ko̩ eje̩-wñ le̩, Juda o̩maye-wñ ki adʼo̩wo̩ tef ukpo arʼo̩kpo̩ le̩ ko̩ erailo. Owñ muda ño̩ lenʼajo̩ko̩ ge̩."
JER,3,9,"Todabu kʼe̩wñ abutabu-wñ chʼe̩wñ fuye̩ abe̩le̩ eju-wñ, i fʼane̩-i du kpabie̩, i laño̩ tʼajo̩ko̩ kpʼokuta kpʼoli."
JER,3,10,"I la chaka chʼe̩wñ-i du, Juda, o̩maye-wñ, ki adʼo̩wo̩ tef ukpo arʼo̩kpo̩ le̩, la dabi wʼugbo mi kpai e̩do̩-wñ chaka n, chai lef akpaine̩, Jihofa ka-i."
JER,3,11,"Taku Jihofa ka ñw mi kakini, Israe̩l ki alʼubi ubi le̩ du tejugede ka kʼowñ chʼe̩no̩kpakpa tu Juda ki adʼo̩wo̩ tef ukpo arʼo̩kpo̩ le̩ le."
JER,3,12,"Lo, kʼe̩kʼo̩la-i takoyarʼo̩wo̩o̩pata ate̩, kʼe̩ kakini,"
JER,3,13,"Uwe̩ ki je̩ udu kʼe̩ fe̩ dee,"
JER,3,14,"Mudabi wa, O amo̩ma ku me̩ lʼubi ubi le̩, Jihofa ka-i;"
JER,3,15,"Tak omi akʼamadejute̩ ñw me̩ alu kʼe̩do̩-mi du, oñ am a akʼe̩wñ ema kpai oji e̩wñ ema ñw me̩ je̩."
JER,3,16,"Oñ i awatʼe̩gba kʼame̩ fʼamo̩ma bi ku me̩ la wewe oj ane̩-i, iko le̩, Jihofa aka-i, ama ñʼaka kakini, Akpati alo Jihofa ge̩ n; ibe-wñ la atʼuma efu n; ma la arewa n; ma la anyʼafejudʼo ge̩ n; ma ñʼache abe̩le̩ du ge̩ n."
JER,3,17,Iko kʼa ka-i ma adʼodu Je̩rusale̩m ko Ede Jihofa; oñ abo uche̩ichi uche̩ichi du ajeju wʼugbo-wñ ugbo odu Jihofa Je̩rusale̩m; ma ñʼalule̩ tʼe̩wñ kʼe̩do̩-ma ki bie̩ne̩ añwa ubi ge̩ n.
JER,3,18,"Iko le̩ abo unyi Juda kpai abo unyi Israe̩l akpe̩re̩, oñ ama akpe̩re̩ kwo ane̩ o̩pata ate̩ le̩ wa ane̩ kʼomi du ñw amata-me̩ ki chʼe̩wñ ogu-ma."
JER,3,19,"Omi muda kakini,"
JER,3,20,"Ochochi, alu kʼo̩ya ki adʼo̩wo̩ tef ukpo arʼo̩kpo̩ akwo bʼo̩ko̩-wñ te̩,"
JER,3,21,Ma chane̩ egbʼomu kwʼoj otete otete kʼoji-wñ de̩ bo̩lo̩ bo̩lo̩ me̩;
JER,3,22,"Me̩ mudabiwa, ame̩ amo̩ma ku me̩ lubiubi le̩,"
JER,3,23,"Ochochi, ate̩ko ki kwʼoj otete otete le̩ chʼibe̩te̩ ofo,"
JER,3,24,"E̩wñ anyo̩ le̩ la mʼakanya uko̩lo̩ amata-wa ko je̩ kwʼo̩jo̩ imo̩to̩-wa, ame̩wño̩re̩-ma egini kpai amokuno̩-ma, kpʼamo̩ma e̩ne̩ke̩le̩ kpai amo̩ma-ma onobule̩."
JER,3,25,"Awa ki dachi ef anyo̩-wa ke, ibe-wa edajugu-i kʼi bʼuwa o̩la ma; todu awa fu Jihofa, O̩jo̩-wa, dure me̩, awa kpʼamata-wa, akwʼo̩jo̩ imo̩to̩-wa, gbogbo tʼo̩joluñini; awa la gbʼomu Jihofa, O̩jo̩-wa gbo̩ n."
JER,4,1,"Iche̩wñ kʼuwe̩ jʼadabi, O Israe̩l, Jihofa aka-i,"
JER,4,2,"Kʼuwe̩ ago̩ lʼo̩na ochochi kpai o̩na oji ajo̩ o̩kpakpa, kpʼo̩kpakpa,"
JER,4,3,Todu abu ki Jihofa aka ñw aboke̩le̩ Juda kpai Je̩rusale̩m le̩ de̩ kakini:
JER,4,4,"Fʼo̩la-me̩ ko̩da bʼe̩wñ ki bo̩ te̩ ñw Jihofa,"
JER,4,5,"Me̩ ki dʼu ka Juda, me̩ ki dʼu kpogo Je̩rusale̩m, kakini,"
JER,4,6,"Me̩ ki dʼigaliga dago rʼo̩wo̩ Zayo̩n,"
JER,4,7,"Idu kwʼef etutu-wñ dufu me̩,"
JER,4,8,"Todule̩ me̩ ki kʼe̩gbanukpo lʼago-me̩ de,"
JER,4,9,"Oñ i awatu, iko le̩ Jihofa aka-i, kʼe̩do̩ onu akpabie̩ rinyo̩, kpai e̩do̩ amagboji-ma; ugoju la fʼamatama mu oñ aye-wñ aje̩ ñw amakache̩ n."
JER,4,10,"Tak u kakini, Aya, Ondu Jihofa! mak uwe̩ dʼo̩wo̩ yʼabo-i kpai Je̩rusale̩m eju ochochi! Uwe̩ kakini, Ame̩ anʼure̩do̩; Okwo̩chageli la te̩ gbogbo tʼiñmi-ma."
JER,4,11,"Iko le̩ ma aka ñw amone̩-i kpai abo Je̩rusale̩m kakini, Afu ki chʼuna una aju kwʼotete otete kʼoji-wñ de̩ bo̩lo̩ bo̩lo̩ ef aje̩tachi le̩ wa rʼe̩wo̩ o̩ma onobule̩ e-abo-mi, i la chʼutodu o̩ka efe̩ n, i la chʼigbogbo e̩wñ eko rinyo̩ n;"
JER,4,12,afu ki gbiti akwʼo̩mo̩ wa todu mi: fa-i tak u ñʼakpʼoji ajo̩ ñw ma.
JER,4,13,"Go i ate̩gu wa dabe̩ne̩ kʼakpa ojale,"
JER,4,14,"O Je̩rusale̩m, fʼe̩do̩-we̩ gwe̩ bʼe̩wñ"
JER,4,15,"Todu i nʼomuko̩la kʼi aka Dan,"
JER,4,16,Me̩ ki hi alu-me̩ mʼo̩ ñw abo uche̩ichi;
JER,4,17,"Ma jo̩ lʼo daka dabe̩ne̩ kʼabo ku ma dide oko,"
JER,4,18,O̩na-we̩ kpai e̩wñ kʼe̩ che
JER,4,19,"Efu-mi, efu-mi! natʼagbala gbala!"
JER,4,20,"E̩wñ ekpabie̩ anʼoji e̩wñ ekpabie̩, ma ka,"
JER,4,21,Gbogbo nyʼe̩gba oñ nali agaliga le̩ kade?
JER,4,22,"Todu abo-mi chʼame̩nidada,"
JER,4,23,"U fʼane̩ ile̩ go, e̩ la go, i de̩ jugu te̩ ofo;"
JER,4,24,"U la gʼuwo uwo, e̩ la go, o̩la-wñ naga,"
JER,4,25,"U go, e̩ la go, one̩ du do̩mo̩ n,"
JER,4,26,"U go, e̩ la go, oko ki te̩te̩rʼoje̩ chʼo̩kpakpala te̩,"
JER,4,27,"Todu abu ki Jihofa ka de̩ kakini, Ane̩-i duu achʼalache̩ te̩; omi muda che ki takpa hioko n."
JER,4,28,"Ile̩-i adaido̩ tod e-le̩,"
JER,4,29,Ewo ewo du ara
JER,4,30,"Oñ uwe̩ fa? e̩gba kʼe̩ chile̩che̩ te̩,"
JER,4,31,"Todu u fʼomuko̩la gbo̩, i dabe̩ne̩ kʼe-onobule̩ kʼi achʼefu,"
JER,5,1,"Fule tʼemi tʼemi lʼo̩na o̩na Je̩rusale̩m,"
JER,5,2,"Dagba ma kakini, Oji Jihofa,"
JER,5,3,"O Jihofa, eju-we̩ atejane̩ ochochi n?"
JER,5,4,"Tak u kakini, ame̩nubie̩ de̩ ochochi,"
JER,5,5,"Nanyʼugbo ame̩ne̩lile,"
JER,5,6,"Todule̩ iduʼka akwʼefoko dufu wa akpa ma,"
JER,5,7,Ab u nale kʼu natʼo̩ no̩ ñw e̩?
JER,5,8,"Ma tale dab amanya kʼefu-ma ko̩,"
JER,5,9,Omi awa fejudo ma tod e̩wñ-i n? Jihofa ka-i;
JER,5,10,"Mute̩gu tʼoj o̩do̩-wñ kʼe̩ fʼu kpabie̩,"
JER,5,11,Todu abunyi Israe̩l kpʼabunyi Juda
JER,5,12,"Ma fʼaire̩ Jihofa re̩,"
JER,5,13,Amakache̩ amud afu ofo;
JER,5,14,Todule̩ abu ki Jihofa kʼi chʼO̩jo̩ ki nʼe̩wñ du ka de̩ kakini:
JER,5,15,"Go, omi akʼabo uche̩ichiʼka kwʼo̩najiji wa"
JER,5,16,"Ahiagba-ma dab oji kʼalu-wñ chʼe̩bi te̩,"
JER,5,17,Ma akʼe̩wñ oko-we̩ kpʼuje̩wñ-we̩ je̩ kpa;
JER,5,18,"I chaka chʼiko e-le̩, omi akpʼoji-we̩ hioko ta n, Jihofa ka-i."
JER,5,19,"Oñ i awatʼe̩gba ku me̩ akakini, E̩wñ chi ki Jihofa, O̩jo̩-wa, fʼe̩wñ-i du che wa ta? E̩gbale̩ uwe̩ aka ñw ma kakini, Alu ku me̩ hiʼumi tinyo̩, ku me̩ la re̩ amo̩jo̩ ononojo oj ane̩-me̩-i, abe̩le̩ ame̩ are̩ ab o̩wo̩ e̩jaduña oj ane̩ ki ma chʼe-me̩ n."
JER,5,20,"Me̩ ki dʼe-i ka ef unyi Jeko̩b,"
JER,5,21,"Me̩ gbʼe-i ta, O ame̩nidada, ku me̩ ma nʼibe efu n,"
JER,5,22,Me̩ railo mi n? Jihofa ka-i;
JER,5,23,Amone̩-i muda nʼe̩do̩ agbo̩go̩ kʼi alañu;
JER,5,24,"Ma la ka ef e̩do̩-ma kakini,"
JER,5,25,"Udu ku me̩ fe̩ fʼe̩wñ-i rida bʼume̩ te̩,"
JER,5,26,Todu ma fʼame̩ne̩bibi li ef amone̩-mi;
JER,5,27,"Alu kʼame̩we̩ che̩ko̩ unyi e̩we̩,"
JER,5,28,"ma yoyo, o̩la-ma ade̩."
JER,5,29,"Omi awa fejudo ma tod e̩wñ-i n? Jihofa ka-i,"
JER,5,30,E̩wñ awuwu kpʼe̩wñ ugoju
JER,5,31,"Amakache̩ kache̩ olemi,"
JER,6,1,"Ra tod oji-me̩, O, abo Be̩njamin, kwʼalumeji Je̩rusale̩m!"
JER,6,2,"Nakʼe̩ne̩ ki fe̩reju ki de̩ de̩wu de̩wu le̩,"
JER,6,3,Amadidala kpʼujo̩ ujo̩ ame̩wño̩re̩-ma awʼugbo-wñ;
JER,6,4,Me̩ fʼo̩logu mu nyʼu;
JER,6,5,"Kwane̩, kʼa te̩gu nyʼo̩mo̩ odu,"
JER,6,6,"Todu abu ki Jihofa ki nʼe̩wñ du ka de̩, kakini:"
JER,6,7,"Mu kʼomi obuga chʼetito̩ e̩gba du,"
JER,6,8,"O Je̩rusale̩m, e̩ ki je̩ ñw ma kʼuwe̩ o̩la,"
JER,6,9,Abu ki Jihofa ki nʼe̩wñ du ka de̩ kakini:
JER,6,10,"E̩ne̩ oñ omi ako̩la ñw u kʼu nagbibenu,"
JER,6,11,Todule̩ e̩do̩fulu Jihofa che̩ko̩ efumi;
JER,6,12,"Ma la akʼunyi-ma ñw abo omune̩,"
JER,6,13,"Todu akwʼe̩ne̩ ki nya efu ma gbogbo nyʼe̩ne̩lile ma,"
JER,6,14,"Ma la fʼagbe abo-mi kpa fe̩le̩ fe̩le̩,"
JER,6,15,Anyo̩ mu ma e̩gba ku ma fʼe̩wñ ihie̩ne̩ che?
JER,6,16,Abu ku Jihofa ka de̩ kakini:
JER,6,17,"Tak u kʼabo ku ma dide jo̩, kakini,"
JER,6,18,"Todule̩ me̩ gbo̩, ame̩ abo uche̩ichi uche̩ichi"
JER,6,19,"O ile̩, gbo̩ ke; go, omi akʼe̩bie̩ne̩ wa bʼoji amone̩-i ma,"
JER,6,20,Frankinse̩ns ki akwo Shiba wʼugbo mi fa?
JER,6,21,Todule̩ abu ki Jihofa ka de̩ kakini:
JER,6,22,Abu ki Jihofa ka de̩ kakini:
JER,6,23,"Ma gwo̩nyu o̩o̩do̩ kpai o̩kwo̩,"
JER,6,24,"Awa gbʼinabali-wñ me̩,"
JER,6,25,"Me̩ ki dufu nyʼoko n,"
JER,6,26,"O o̩monobule̩ amone̩-mi, kʼe̩gbanukpo nyʼo̩la,"
JER,6,27,"Omi mʼuwe̩ du tef amone̩-mi kʼe̩ chʼe̩ne̩ ki añwa ma go kpʼaku,"
JER,6,28,"O̩chaka-ma chʼamagbo̩go̩ e-agbo̩go̩,"
JER,6,29,"Ma chʼobutu nyʼu nana,"
JER,6,30,"Amone̩ ado̩ ma ko̩ iwa ajifa,"
JER,7,1,"O̩la ki kwʼugbo Jihofa wʼugbo Je̩re̩maya kakini,"
JER,7,2,"Dago alaku unyi Jihofa, kʼe̩ fʼakoya o̩la-i ta, kakini, Me̩ gbʼo̩la Jihofa, ame̩ abo Juda chaka, kʼame̩ gudu lʼalaku-i nyʼadojikane̩ ñwu Jihofa."
JER,7,3,"Abu ki Jihofa ki nʼe̩wñ du ka de̩, owñ chʼO̩jo̩ Israe̩l, kakini, Me̩ ñw o̩na-me̩ kpai uko̩lo̩-me̩ che, tak u naje̩ ñwu me̩ dodo ugbo-i."
JER,7,4,"Me̩ ki ke̩do̩nʼo̩la olemi, kakini, Unyi Jihofa, unyi Jihofa, unyi Jihofa jo̩-i n."
JER,7,5,Todu iche̩wñ ku me̩ ñw o̩na-me̩ kpai uko̩lo̩-me̩ che nyo̩nyo̩; kʼame̩ la che e̩wñ kʼoji ajo̩ o̩kpakpa ka agbagba one̩ kpʼekeji-wñ;
JER,7,6,"kʼame̩ ma la fʼilowa kpai e̩ne̩ ki ma nʼata n kpai o̩yaukuo̩ko̩ te̩mane̩ n, ku me̩ ma la dʼe̩bie̩ ki ma nʼudu n dafo ugbo-i n, ku me̩ ma la alule̩ tʼamo̩jo̩ omune̩ ubi ki chʼe̩bie̩ne̩ ñwu me̩ n;"
JER,7,7,"e̩gba le̩ naje̩ ñwu me̩ dodo ugbo-i, oj ane̩ kʼu du ñw amata-me̩ kwʼigbegbele gbogbo alo."
JER,7,8,"Go, ame̩ ke̩do̩nʼo̩la olemi, ki ma neke nʼile ñwu me̩ n."
JER,7,9,Ame̩ ajoji? ame̩ akpone̩? ame̩ ache̩ño̩ya? ame̩ ago̩ olemi? ame̩ agu otulale jo ñwu Beal? ku me̩ la alule̩ tʼamo̩jo̩ omune̩ kʼame̩ ma ma ma mama ta n ubi?
JER,7,10,"tak ame̩ awa dago o̩gba-mi ef unyi ku ma dʼodu-mi mʼo̩-i, ku me̩ kakini, Ma mʼuwa gba me̩, kʼame̩ ki che e̩wñ ihie̩ne̩-i du?"
JER,7,11,"Unyi ki de̩ ku ma dʼodu mi mʼo̩ mud owo amadinya eju-me̩? Go, omi de̩, u fʼu li, Jihofa ka-i."
JER,7,12,"Me̩ hi muda nyʼuña-mi ki te̩te̩de̩ Shailo fai, owñ chʼugbo kʼu dʼodu-mi te̩ e̩gba ejodudu le̩, ku me̩ go e̩wñ kʼu chʼo todu e̩wñ bibi kʼamone̩-mi Israe̩l che."
JER,7,13,"Fai ge̩, todabu kʼame̩ fʼuko̩lo̩-i chaka che, Jihofa ka-i, kʼu la ko̩la ñwu me̩; kʼu takpa kwane̩ aka, me̩ muda gbo̩ n. U la do̩ me̩, me̩ muda je̩ n."
JER,7,14,"Todule̩ omi ache unyi ku ma du rʼodu-mi, e-kʼame̩ ke̩do̩no-i, kpai uña kʼu du ñwu me̩ kpʼamata-me̩, alu kʼu che Shailo le̩."
JER,7,15,"Oñ nako me̩ rikpolo bʼumi eju te̩, alu kʼu kʼamo̩maye-me̩ chaka rikpolo dufu le̩, owñ chʼo̩gbo̩ ugbe̩ Ifraim chaka."
JER,7,16,"Todule̩ e̩kichʼadua todu amone̩-i n, e̩ ki la chʼomu nyʼate̩, kʼe̩ la chadua todu ma n, e̩ ki la gbo̩ko̩bʼumi n; todu nagbo̩ e̩wñ kʼe̩ ka n."
JER,7,17,"E̩ li e̩wñ kʼama jʼache ewo ewo Juda, kpai ej o̩na ej o̩na Je̩rusale̩m-i n?"
JER,7,18,"Abimo̩to̩ achʼiji wa, amata-ma la akʼuna, abobule̩ la afʼomu ku ma chʼakala ñw onu onobule̩ e-efojale, ku ma laño̩ dʼomi dafo ñw amo̩jo̩ omune̩, kʼama ki bi mi eju."
JER,7,19,Omi ma bi eju le̩? Jihofa ka-i. I chʼo̩la-ma kʼeju-ma ki ku e̩bo̩no̩ ma che n?
JER,7,20,"Todule̩ abu kʼOndu Jihofa ka de̩ kakini, Go, ma adʼuwe̩do̩-mi kpʼe̩do̩fulu-mi danyʼuña kide̩, abʼoji one̩, kpai abʼe̩la abe̩re̩me̩le̩, kpai oli oko du, kpai e̩ro ane̩pe̩te̩ ma; i la ajo waa, una-wñ la jʼakpalu n."
JER,7,21,"Abu ki Jihofa ki nʼe̩wñ du, kʼi chʼO̩jo̩ e-Israe̩l, ka de̩ kakini, kʼe̩wñ e̩gujo ku me̩ ko wa le̩ manyʼe̩wñ iche̩bo̩-me̩, kʼame̩ ki jʼe̩la."
JER,7,22,"Todu u ko̩la ñw amata-me̩ n, u la ñwa ñwu ma, o̩jo̩ kʼu ko ma kwʼane̩ Ijipti dufu, o̩la e̩wñ ekowa gujo kpai iche̩bo̩ eche n."
JER,7,23,"E̩wñ kʼomi muda ñwa ñwu ma de̩ kakini, Netirʼomu-mi, tak omi achʼO̩jo̩-me̩, oñ ame̩ achʼamone̩-mi. Me̩ ki la lule̩ o̩na du kʼomi añwa ñwu me̩ kʼi ra ñwu me̩."
JER,7,24,"Ma la nyeti n, ma hi eti-ma wane̩ n, ma muda lule̩ lʼo̩na ibe e-ma ku ma kpe̩ ef e̩wñ kʼe̩do̩-ma ki bie̩ne̩ ñwa, taku ma lʼubiubi, ma le tʼo̩gba n."
JER,7,25,"Akwʼo̩jo̩ kʼamata-me̩ kwʼoj ane̩ Ijipti wa gbogbo wʼeñini-i, omi te̩takpʼamadu-mi amakache̩ chaka uche̩ rʼume̩; u takpa kwane̩ o̩jo̩ñwa o̩jo̩ñwa akpe̩ ma."
JER,7,26,"Ma muda netirʼumi n kpo̩, ma la hi eti-ma wane̩ n; ma fʼo̩lo̩-ma lo; ma che bie̩ne̩ tʼamata-ma le."
JER,7,27,Uwe̩ ki la kʼo̩la-i du ñw ma; ma muda anetirʼuwe̩ n; uwe̩ ki ño̩ do̩ ma udo̩; ma muda aje̩ n.
JER,7,28,"Uwe̩ la aka ñw ma kakini, Uche̩ichi amone̩ kʼama ma netirʼomu Jihofa, O̩jo̩-ma n-i de̩; ma la agba uko̩-o̩la n: ubi one̩ eche lenyo̩, i la muko̩da bʼalu-ma te̩."
JER,7,29,Fʼiloji-we̩ ja kʼe̩ mʼu ko rinyo̩;
JER,7,30,"Todu amo̩ma Juda fʼe̩wñ ki bie̩ne̩ che eju-mi me̩, Jihofa ka-i; ma mʼe̩wñ ihie̩ne̩-ma ko gugu ef unyi ku ma du rʼodu e-mi, ku ma fʼu daji."
JER,7,31,"Ma ño̩ fʼotete otete Tofe̩t du ge̩, owñ chʼe-ki dʼef o̩go̩ o̩ma Hino̩m, kʼama ki fʼamo̩ma-ma e̩ne̩ke̩le̩ kpʼonobule̩ gujo ef una; omi la ñwʼe-le̩ ñw ma n, i la wʼef e̩do̩-mi n."
JER,7,32,"Todule̩, go, iko-wñ awa, Jihofa ka-i, kʼama ñʼadʼo̩ ko̩ Tofe̩t ge̩ n, kpai o̩go̩ amo̩ma Hino̩m i n, chai O̩go̩ One̩ Ekpa: todu ma akʼoku one̩ ji Tofe̩t, gbogbo taku ma ñʼali uña ge̩ n."
JER,7,33,"Tak oku amone̩-i achʼuje̩wñ ñw ame̩we̩ ojale, kpai tod ame̩la abe̩re̩me̩le̩ ile̩-i; e̩ne̩ du la anyʼuma okpo kwʼo̩mo̩ n."
JER,7,34,"E̩gba le̩ naje̩ ñw omu anyi kpai omu e̩do̩ e̩bo̩ kpai omu o̩ko̩ etito̩ kpai omu o̩ya etito̩ ki muda bʼewo ewo Juda te̩, kpai kwo bʼo̩na o̩na Je̩ruaale̩m te̩; todu ane̩ le̩ amud alache̩ te̩."
JER,8,1,"Iko le̩, Jihofa ka-i, ama akʼachiku amonu Juda kpai achiku amagboji-wñ kpai achiku amatama kpai achiku amakache̩ kpai achiku abo ku ma dodo Je̩rusale̩m kwef oji-ma dufu;"
JER,8,2,"taku ma akʼo kpatuka jo̩ ej olu kpai ochu, kpai eju uwewe e̩wñ du ki jʼojale kʼama fe̩do̩ le̩, e-kʼama re̩ le̩, ku ma la te̩tatʼo̩ ubi, kʼama tejane̩-wñ, kʼama la dojikane̩ ñw u le̩: ma ñʼayajo̩ ge̩ n, ma la akʼo ji n, achiku le̩ la akoji echu ebʼeju ile̩-i ma."
JER,8,3,"Oñ abubo̩ abunyi e̩bie̩ne̩-i ku ma bo̩ ugbo du kʼu ne̩ ma ru le̩ adʼuku akoji iñmi, Jihofa ki nʼe̩wñ du ka-i."
JER,8,4,"Uwe̩ ñʼaka ñw ma ge̩ kakini, Abu ki Jihofa ka de̩ kakini;"
JER,8,5,Mak e̩wñ chi kʼabo Je̩rusale̩m-i
JER,8,6,"Omi neti u ño̩ gbo̩,"
JER,8,7,"Ochochi, utu ki awu ojale"
JER,8,8,"Abile ku ma ka kakini, Awa chenʼibe,"
JER,8,9,"Anyo̩ mu amanibe,"
JER,8,10,Todule̩ omi akʼamo̩ya-ma ñw abomune̩
JER,8,11,"Ma fʼagbe omonobule̩ amone̩-mi kpa fe̩le̩ fe̩le̩,"
JER,8,12,Anyo̩ mʼuma e̩gba ku ma fʼe̩wñ ihie̩ne̩ che le̩?
JER,8,13,"Nafʼuma lie̩ hioko, Jihofa ka-i,"
JER,8,14,E̩wñ chi kʼa guguane̩ ofo?
JER,8,15,"Awa neju ure̩do̩, e̩nyo̩ du la wa n,"
JER,8,16,"Iñmo̩ kʼamanya-wñ abu Dan, ma gbo̩ emi;"
JER,8,17,"Todu, go, omi akpe̩ amejo"
JER,8,18,"O, i ma nʼe̩wñ kʼu ne̩ nyʼo̩la-mi e̩do̩ kʼu we echʼe̩do̩dudu!"
JER,8,19,Gbo̩! omu ukwa omonobule̩ abo-mi
JER,8,20,"Ewo e̩wñ oko eko wʼunyi le me̩, o̩lo̩ji lale me̩,"
JER,8,21,"Tod agbe ku ma che o̩monobule̩ abo-mi, omi ma chʼo,"
JER,8,22,Ekpo agbe de̩ Gilead ge̩ n?
JER,9,1,"Aya, oji-mi ma chʼomiofo,"
JER,9,2,"O, omi ma nʼuru abelo̩na"
JER,9,3,Ma fʼukpalu-ma fa todu olemi dabe̩ne̩ kʼi chʼo̩o̩do̩;
JER,9,4,"E̩ne̩ne̩ne̩ne̩ ki fʼo̩la mu tod ekeji-wñ,"
JER,9,5,"E̩ne̩ne̩ne̩ne̩-ma la akʼekeji-wñ ru,"
JER,9,6,"Odo-we̩ dʼo̩ge̩ge̩de̩ e̩wñ akpaine̩,"
JER,9,7,Todule̩ abu ki Jihofa ki nʼe̩wñ du aka de̩ kakini:
JER,9,8,Ukpalu-ma chʼo̩fa kʼi akpʼone̩;
JER,9,9,Omi awa fejudo ma tod e̩wñ-i n? Jihofa ka-i;
JER,9,10,"Naraku, nadinaku tod uwo uwo-i,"
JER,9,11,"Omi la adu Je̩rusale̩m chʼugbudu ugbudu jo̩,"
JER,9,12,"E̩ne̩ chʼanibe kʼi amʼoji e̩wñ-i? e̩ne̩ oñ alu Jihofa ko̩la ñw u, kʼe̩ne̩ le̩ ki ka dufu? E̩wñ chi kʼane̩-i kpabie̩, kʼi jo rinyo̩ dab aje̩tachi, kʼe̩ne̩ du ma ñʼalale gu ef uwñ du ge̩ n?"
JER,9,13,"Oñ Jihofa kakini, Todabu ku ma hi uko̩-o̩la-mi kʼu ko̩ jʼo̩gba-ma le̩ tinyo̩, ku ma ma gbʼomu-mi gbo̩ n, ma la lule̩ tikpa-wñ n."
JER,9,14,"Chai alu kʼe̩do̩-ma chʼagbo̩go̩ oñ ma lule̩ tikpa-wñ, ma la tʼamiBeal ubi, alu kʼamata-ma ko̩ ma le̩."
JER,9,15,"Todule̩ abu ki Jihofa ki nʼe̩wñ du O̩jo̩ e-Israe̩l, ka de̩ kakini, Go, omi adʼo̩ge̩le̩ chʼuje̩wñ ma, oñ nadʼomi ololo ñw ma ñmo̩, owñ chʼamone̩-i."
JER,9,16,"U ñʼakpa ma tuka rʼef abo uche̩ichi uche̩ichi e-kʼama kpʼamata-ma ma ma ma ni ge̩; tak u nakʼo̩kwo̩chageli kpe̩ tʼuma ubi, gbogbo tak u fʼuma lie̩ kpa."
JER,9,17,Abu ki Jihofa ki nʼe̩wñ du ka de̩ kakini:
JER,9,18,"ama ki hiane̩ wa ku ma dinaku todu wa,"
JER,9,19,Todu ma gbo̩ omu ukwa abo Zayo̩n:
JER,9,20,"Me̩ ki muda gbʼomu Jihofa, O ame̩ abobule̩,"
JER,9,21,"Todu uku lewa alu ope-wa me̩,"
JER,9,22,"E̩ ki ka kakini, Abu ki Jihofa ka de̩ kakini:"
JER,9,23,"Abu ki Jihofa aka de̩ kakini, Anibe kʼi je̩nyu ibe-wñ n, agbiti kʼi la je̩nyu agbiti-wñ n, anana kʼi la je̩nyu anana-wñ n."
JER,9,24,"Ama e̩ne̩ ki aje̩nyu ñw e̩wñ, e̩wñ kʼi aje̩nyʼu de̩ kakini, Owñ chʼemoji e̩wñ, i la fʼumi ma, ka kʼomi che Jihofa kʼu nache e̩wñ lʼo̩na ufe̩de̩nyo̩, kpai alu kʼoji ajo̩ o̩kpakpa aka kpai o̩kpakpa ile̩-i: todu ef e̩wñ-i oñ uyo̩-mi de̩, Jihofa ka-i."
JER,9,25,"Go, iko-wñ awa, Jihofa aka-i, kʼomi abʼudu ñw abo du kʼe̩pi-ma chʼe̩da ku ma muda dʼef e̩wñ e̩pi odukulu-mata:"
JER,9,26,"Ijipti kpai Juda kpai Ido̩m kpai amo̩ma Amo̩n kpai Moab kpai abo du ku ma be̩ o̩wo̩ meji eji ilagba-ma, ku ma dodo ef aje̩tachi le̩; todu abo uche̩ichi uche̩ichi du la dʼe̩pi n, oñ abo unyi Juda chaka la chʼabo e̩pi odukulu ef e̩do̩-ma."
JER,10,1,"Me̩ gbo̩ o̩la ki Jihofa aka ñw me̩, ame̩ abunyi Israe̩l."
JER,10,2,Abu ki Jihofa ka de̩ kakini:
JER,10,3,todu e̩wñ o̩hio̩gu amone̩ du ku ma che chʼo̩wai.
JER,10,4,"Ama kʼajifa kpʼo̩jamalia cho̩ñwe̩ nyʼu,"
JER,10,5,"I dab oli ku ma du gwʼanyane̩ ku ma kʼina nyʼu ofo,"
JER,10,6,"I nʼe̩ne̩ du ki dab uwe̩ n, O Jihofa;"
JER,10,7,E̩ne̩ do̩mo̩ ki ma arailo we̩ n? O Onu abo uche̩ichi?
JER,10,8,"Ma muda dab ame̩la chaka, ma nʼibe n;"
JER,10,9,"I nʼajifa ku ma gwu kpe̩te̩ke̩ ku ma ko kwo Tarshish wa,"
JER,10,10,Jihofa muda chʼO̩jo̩ ogbolo;
JER,10,11,"Alu kʼuwe̩ aka ñw ma de̩ kakini, Amo̩jo̩ ku ma ma che efojale kpʼane̩ ile̩-i n, abo-i alenyo̩ bʼane̩-ile̩ te̩, kpʼakwʼo̩gane̩ efojale-i te̩ ge̩."
JER,10,12,"Owñ-i nʼukpahiu-wñ che ane̩-ile̩-i,"
JER,10,13,"I mʼomu-wñ chi, ekuku omi jʼefojale,"
JER,10,14,"E̩ne̩ du dab e̩la, ma ma e̩wñ du n;"
JER,10,15,"O̩wai i che, uko̩lo̩ ako̩ru i che;"
JER,10,16,"Ukpe̩ e-Jeko̩b la dab abo-i n,"
JER,10,17,"Fʼadu-we̩ kpama bʼane̩-i te̩,"
JER,10,18,Todu abu ku Jihofa aka de̩ kakini:
JER,10,19,"Atogwo, ekpa ku ma kpa mi!"
JER,10,20,"Unyabo-mi mukpabie̩,"
JER,10,21,"Todu amadide le̩ dab ame̩la me̩,"
JER,10,22,"Omuko̩la inabali! Go, i awa!—"
JER,10,23,"O Jihofa, u chema ka kʼo̩na one̩ dʼef owñ onugo n,"
JER,10,24,"E̩ ko̩ mi o̩la, O Jihofa, e̩ muda che alu kʼoj ajo̩ kʼe̩ dute̩ ka;"
JER,10,25,"Mʼuke̩do̩fulu-we̩ ko danyʼabo uche̩ichi uche̩ichi ku ma ma mʼuwe̩ n oji,"
JER,11,1,"O̩la ki kwʼugbo Jihofa wʼugbo Je̩re̩maya kakini,"
JER,11,2,"Ame̩ ki gbʼo̩la alo-i, kʼe̩ la ko̩la ñw aboke̩le̩ Juda kpai abo ku ma dodo Je̩rusale̩m,"
JER,11,3,"kʼe̩ la ka ñwu ma kakini, Abu ki Jihofa O̩jo̩ e-Israe̩l ka de̩ kakini, Ama ki mu e̩ne̩ du ki ma adʼo̩la alo-i n,"
JER,11,4,"owñ chʼe-kʼu ñwa ñw amata-me̩ o̩jo̩ kʼu ko ma kwʼoj ane̩ Ijipti kwʼef aido ebije le̩ wa, kakini, Me̩ ki gbʼomu-mi gbo̩, ku me̩ che teju alu du kʼu nañwa ñwu me̩; abe̩le̩ tak ame̩ achʼamone̩-mi, oñ omi achʼO̩jo̩-me̩;"
JER,11,5,"kʼu fʼego̩ kʼu go̩ ñw amata-me̩ lonyane̩, kʼu kʼane̩ ugbo kʼomi e̩nya kpʼomi iño̩ acha ef uwñ ñwu ma, alu ki de̩ eñini-i. Tak u dohi kakini. Ami, O Jihofa."
JER,11,6,"Taku Jihofa ka ñwu mi kakini, E̩ fʼakoya o̩la-i du ta ewo ewo Juda, kpai ej o̩na o̩na Je̩rusale̩m, kakini, Me̩ gbʼo̩la alo-i, ku me̩ che."
JER,11,7,"Todu u fʼamata-me̩ eti kpaka o̩jo̩ kʼu ko ma kwʼoj ane̩ Ijipti wa gbogbo tʼeñini, u takpa takpa kwane̩ afʼuma eti kakini, Me̩ gbʼomu-mi gbo̩."
JER,11,8,"I chaka dʼabe̩le̩ ma gbagbo̩ n, ma la hi eti-ma wane̩ n, e̩ne̩ne̩ne̩ne̩-ma muda lule̩ ef agbo̩go̩ e̩do̩-ma ki bie̩ne̩; todule̩ oñ u mʼo̩la alo-i du ko wa abʼuma ma, owñ chʼe-kʼu ñwa ñwu ma ku ma che ku ma ma che n."
JER,11,9,"Taku Jihofa ño̩ ka ñwu mi kakini, U cheli abu kʼaboke̩le̩ Juda kpʼabo ku ma dodo Je̩rusale̩m jʼalu me̩,"
JER,11,10,"ma mudabi tef udu efe̩ e-amata-ma, ku ma ko̩ egbʼo̩la-mi le̩; ma le nyʼatʼamo̩jo̩ omune̩ ubi ku ma re̩ ma. Abunyi Israe̩l kpʼabunyi Juda fʼalo-mi kʼu kpe̩ kpʼamata-ma bie̩."
JER,11,11,"Todule̩, abu ki Jihofa aka de̩ kakini, Go, omi akʼe̩bie̩ne̩ ku ma ma neke fʼo̩ o̩wo̩ n wa abʼuma ma. Tak ama araku do̩ mi, u muda anetirʼuma n."
JER,11,12,Tak ewo ewo Juda kpʼabo ku ma dodo Je̩rusale̩m anyʼaraku do̩ amo̩jo̩ ku ma gu otulale jo ñwu ma le̩. Ma muda ajadu ma re iko o̩bata-ma n.
JER,11,13,"Todu amo̩jo̩-me̩ wewe alu kʼewo ewo-me̩ wewe, O Juda. Oñ ubo̩ iche̩bo̩ ubo̩ iche̩bo̩ ku me̩ ne ñw e̩wñ anyo̩ la wewe alu kʼo̩na o̩na Je̩rusale̩m wewe, owñ chʼubo̩ iche̩bo̩ ugbo ku me̩ agu otulale jo ñwu Beal le̩."
JER,11,14,"Todule̩ uwe̩ ki chadua ñw amone̩-i n. E̩ ki chʼomu ukwa n, kpai adua todu ma n, todu omi agbo̩ e̩gba ku ma raku do̩ mi iko o̩bata-ma n."
JER,11,15,"Todu ugbo e̩ne̩ kʼomi afe̩do̩ le̩ nʼo̩na kʼi atʼef unyi-mi, abu kʼi fʼe̩wñ omefa-i che? O̩re̩la kiafo̩ le̩ neke kpʼo̩na nyʼo̩bata-we̩ ki awa? Uwe̩ neke gwoye e̩gba le̩ ge̩?"
JER,11,16,"Jihofa dʼuwe̩ ko̩ Oli O̩lif Emimi, e̩ chʼuto̩ eju e̩ro-we̩ la nyo̩: i muda nʼekuku afu ibi kʼuna nyʼu, e̩to̩-wñ la guche̩ rinyo̩."
JER,11,17,"Todu Jihofa ki nʼe̩wñ du, kʼi dʼuwe̩ gbe̩, tʼojomu-wñ ka kʼe̩bie̩ne̩ ake̩re̩bʼe̩, tod e̩wñ bie̩ne̩ kʼabo unyi Israe̩l kpʼabunyi Juda che ñw o̩la-ma, owñ chʼotulale egujo ñwu Beal ku ma biʼumi eju."
JER,11,18,Jihofa la je̩ ñw mi ma tak u fʼu ma;
JER,11,19,Omi muda dab o̩mala ki de̩ yo̩o̩
JER,11,20,"Ama, uwe̩ O Jihofa ki nʼe̩wñ du kʼe̩ kajo̩ tʼo̩kpakpa,"
JER,11,21,"Todule̩ abu ku Jihofa ka ugbo aboke̩le̩ Anato̩t ku ma tene oji-we̩, ku ma kakini, Uwe̩ ki kache̩ ef odu Jihofa n, cho̩kpo̩ni o̩wo̩-wa adʼe̩ kpa."
JER,11,22,"Todule̩ abu ku Jihofa ki nʼe̩wñ du aka de̩ kakini, Go, omi abʼudu ñw ma; o̩kwo̩chageli akʼabokolobia-ma kpa, o̩kpo̩ta la kpa amo̩ma-ma e̩ne̩ke̩le̩ kpʼonobule̩;"
JER,11,23,"ma abo̩ n. Todu omi akʼe̩wñ bie̩ne̩ wa abʼoji aboke̩le̩ Anato̩t ma, owñ chʼo̩do̩ udu-ma ebu ñw ma."
JER,12,1,"Uwe̩ chʼo̩kpakpa, O Jihofa, e̩gba kʼu kʼomu-mi ñw e̩;"
JER,12,2,"Uwe̩ ko ma gbe̩, ma la fʼili nyʼane̩;"
JER,12,3,"Uwe̩, O Jihofa, muda ma mi;"
JER,12,4,"Gbogbo nyʼe̩gba oñ ane̩-i adaido̩ kade,"
JER,12,5,"Iche̩wñ kʼuwe̩ bʼabo ku ma nʼe̩re̩ ofo fule kʼi la fʼe̩ hia,"
JER,12,6,"Todu i chaka chʼamo̩maye-we̩ e̩ne̩ke̩le̩ kpʼabunyi ata-we̩,"
JER,12,7,"Omi hi unyi-mi tinyo̩,"
JER,12,8,E̩wñ ogu-mi dabe̩ne̩ kʼidu efoko ñw mi;
JER,12,9,E̩wñ ogu-mi dab e̩we̩ adike̩ke̩ kʼi amʼe̩la je̩?
JER,12,10,"Amadidala wewe fʼuche̩ achiwebe̩te̩ma-mi kpabie̩,"
JER,12,11,"Ma mʼu du chʼalache̩,"
JER,12,12,Amakpʼe̩wñ bie̩ lewa
JER,12,13,"Ma dʼo̩ka gbe̩, ikeke ma ja wʼunyi;"
JER,12,14,"Abu ki Jihofa ka bʼabo e̩bie̩ne̩ du ku ma dodo kpenyʼumi ma, ku ma la i do̩wo̩kado e̩wñ ogu kʼu je̩ ñw abo-mi Israe̩l ku ma je̩, kakini, Go, omi amʼuma chi kwo bʼane̩-ma te̩, oñ nachi abunyi Juda bʼef uma te̩."
JER,12,15,"Tak a bu kʼu fʼuma chi, u ñʼadabi ali ma ejumo-mi, oñ nako ma dabiwa, e̩ne̩ne̩ne̩ne̩ awʼugbo e̩wñ ogu-wñ, e̩ne̩ne̩ne̩ne̩ la awʼugbo ane̩-wñ."
JER,12,16,"I la chʼe̩wñ kʼama ache̩do̩chacha o̩na o̩na abo-mi eko̩che̩, ku ma fʼodu mi go̩ kakini, Oji Jihofa, alu kʼama ko̩ abo-mi ku ma fu Beal go̩ le̩, mak ama anʼo̩la-ma nyo̩gba alumeji abo-mi le̩."
JER,12,17,"I muda che̩wñ kʼabo uche̩ichiʼka ko̩ egbo̩, mak omi amʼu chi tʼe̩te̩ tʼe̩te̩ kʼu fʼu kpabie̩, Jihofa aka-i."
JER,13,1,"Abu ki Jihofa ka ñwu mi de̩ kakini, Lo, kʼe̩ fʼukpo ulago line̩n oka la, kʼe̩ mʼu ko lʼago-we̩, e̩ ki dʼu tunyʼomi n."
JER,13,2,"Abe̩le̩, u fʼukpo ulago la, alu kʼo̩la ki Jihofa ka, oñ u mʼu ko lʼago-mi."
JER,13,3,"Tak o̩la Jihofa ño̩ wʼugbo mi onukeji, kakini"
JER,13,4,"Mʼukpo ulago kʼe̩ la le̩ ko, owñ chʼe-ki dʼago we̩, kʼe̩ kwane̩, kʼe̩ nyʼeti Yufretis, kʼe̩ mʼu ko maja ef e̩kpana okuta o̩mo̩."
JER,13,5,"Abe̩le̩ u le, oñ u mʼu ko maja eti Yufretis, alu ki Jihofa ñwa ñwu mi."
JER,13,6,"Abu ki nʼo̩jo̩ je̩ wewe Jihofa ka ñwu mi kakini, Kwane̩, kʼe̩ nyʼeti Yufretis, kʼe̩ mʼukpo ulago kʼu ñwa ñw e̩ kʼe̩ ko maja o̩mo̩ ko."
JER,13,7,"Tak u le tʼeti Yufretis, oñ u mʼu du gwadufu, u mʼe̩wñ ulago le̩ ko kwʼugbo kʼu du maja te̩. E̩ la go, ukpo ulago le̩ mukpabie̩; i nyo̩ e̩wñ du n."
JER,13,8,Tak o̩la Jihofa wʼugbo mi kakini:
JER,13,9,"Abu ki Jihofa aka de̩ kakini, Abe̩le̩ oñ omi akpʼuba Juda kpai uba inaina e-Je̩rusale̩m bie̩."
JER,13,10,"Amone̩ e̩bie̩ne̩-i, ku ma ko̩ egbʼo̩la-mi, ku ma chʼagbo̩go̩ ku ma tʼe̩do̩-ma onugo ubi, ku ma le teketʼamo̩jo̩ omune̩ ubi, ku ma re̩ ma ku ma ño̩ dojikane̩ ñwu ma, ama adab ukpo ulago kʼi ma nyo̩ e̩wñ du n-i."
JER,13,11,"Todu alu kʼukpo ulago alamo̩ ago one̩, abe̩le̩ oñ omi che kʼo̩gbo̩ abunyi Israe̩l du kpʼo̩gbo̩ abunyi Juda du kʼu ma lamʼumi, Jihofa ka-i, todu kʼama ki chʼamone̩ kpai odu kpai uñwulo̩ kpai ojima ñwu mi; ma muda nyeti n."
JER,13,12,"Todule̩ o̩la kʼuwe̩ aka ñw ma de̩ kakini, Abu ku Jihofa. O̩jo̩ e-Israe̩l ka de̩ kakini, Aiko du ako̩ ñw omi achiwebe̩te̩ma; taku ma aka ñw e̩ kakini, Awa ma ka kʼaiko du ako̩ ñw omi achiwebe̩te̩ma n?"
JER,13,13,"E̩gbale̩ uwe̩ aka ñw ma kakini, Abu ki Jihofa ka de̩ kakini, Go, omi akʼo̩te̩ emu danyʼe̩ne̩ du ki dodo ane̩-i efu e̩ko̩, tʼamonu ku ma gugu ede Defid, tʼamatama, tʼamakache̩, tʼabo ku ma dodo Je̩rusale̩m chaka."
JER,13,14,"Oñ nako ma fiʼomune̩, amata kpai amo̩ma e̩ne̩ke̩le̩ manyʼomune̩, Jihofa ka-i. Omi ali uma eju n, nachʼeju e̩ye̩ge̩ n, nali ejumomi n, todu kʼu kpa ma bie̩."
JER,13,15,"Me̩ gbo̩, me̩ netiru; me̩ ki ke n,"
JER,13,16,"Me̩ dʼojima ñw Jihofa, O̩jo̩-me̩,"
JER,13,17,"Iche̩wñ kʼame̩ ma muda gbo̩ n,"
JER,13,18,E̩ ka ñw onu kpai iye onu kakini:
JER,13,19,"Ewo ewo o̩wo̩ o̩pata o̩gane̩ fʼo̩na re me̩,"
JER,13,20,Me̩ chi eju-me̩ nyʼate̩ ku me̩ go
JER,13,21,"E̩gba ku ma kʼabo kʼuwe̩ onugo ko̩ ma ku ma chʼamonuku-we̩ chʼamagboji-we̩,"
JER,13,22,"I la che̩wñ kʼe̩ ka ef e̩do̩-we̩ kakini,"
JER,13,23,E̩ne̩ Itio̩pia neke dʼaño̩-wñ kpailo̩ omune̩?
JER,13,24,Omi akpʼuma tuka dab igbogbo
JER,13,25,"Ukpe̩ e-we̩ de̩,"
JER,13,26,"Todule̩ omi onugo adʼeti ukpo-we̩ kwane̩ abʼuwe̩ eju ma,"
JER,13,27,"U fʼe̩wñ ihie̩ne̩-we̩ li me̩,"
JER,14,1,O̩la Jihofa ki wʼugbo Je̩re̩maya lugbo omi ki ma lo̩ n le̩ de̩ kakini:
JER,14,2,"Juda adaido̩,"
JER,14,3,Ame̩nojima-wñ akpʼabuko̩lo̩-ma nyʼakpʼomiofo wa;
JER,14,4,"Todu ane̩ ki muda koi koi,"
JER,14,5,"I chaka chʼe̩la abikolo oko, i ahi o̩ma ki bi e̩bie̩ e̩bie̩ tinyo̩"
JER,14,6,"Amo̩ke̩ke̩te̩ oko dago jʼotete otete kʼoji-wñ chʼo̩kpakpala,"
JER,14,7,"Dagba udu kʼa fe̩ gbʼibenu nyʼuwa,"
JER,14,8,"O uwe̩, kʼe̩ chʼukibeno Israe̩l,"
JER,14,9,"Abile kʼuwe̩ adab e̩ne̩ kʼawuwu fu mu,"
JER,14,10,E̩wñ ki Jihofa aka ñw amone̩-i de̩ kakini;
JER,14,11,"Oñ Jihofa ka ñw mi kakini, E̩ ki chadua kʼi ra ñw amone̩-i n."
JER,14,12,"E̩gba ku me̩ ji alu, omi agbʼukwa-ma n; e̩gba ku ma kʼe̩wñ wa agujo, kpai e̩wñ ele wa, omi agba ma n; u muda anʼo̩kwo̩chageli kpʼo̩kpo̩ta kpʼe̩wñ ibi fʼuma lie̩."
JER,14,13,"Tak u kakini, Aya, Ondu Jihofa, Go, amakache̩ naka ñw ma kakini, E̩ju-me̩ aleli o̩kwo̩chageli n, o̩kpo̩ta la akpa me̩ n, omi muda adʼure̩do̩ ogbolo ñw me̩ ugbo-i."
JER,14,14,"Taki Jihofa ka ñw mi kakini, Olemi oñ amakache̩ jʼakache̩ ef odu-mi le̩; i chʼomi kpʼuma uche̩ n, omi la ñwa ñw ma n, u la ko̩la ñw ma n. Ane̩ ego e-olemi oñ ma jʼakache̩ ñw me̩ le̩, ifa ibe̩te̩ ma bo̩ le̩, ibe eda e-ma oñ ma ka ñw me̩ le̩."
JER,14,15,"Todule̩ abu ki Jihofa aka ugbo amakache̩ kʼomi ma chaka kpʼuma uche̩ n, ku ma kache̩ ef odu-mi, kakini, O̩kwo̩chageli kpʼo̩kpo̩ta awʼoj ane̩-i n kakini, O̩kwo̩-chageli kpʼo̩kpo̩ta afʼamakache̩ le̩ lie̩."
JER,14,16,"Oñ ma akʼamone̩ ku ma kache̩ ñw ma le̩ rikpolo jʼej o̩na ej o̩na Je̩rusale̩m, nojʼo̩kpo̩ta kpʼo̩kwo̩chageli le̩; i la anʼe̩ne̩ du ki ako ma ji n—tʼama, tʼamo̩ya-ma, tʼamo̩ma-ma e̩ne̩ke̩le̩, tʼamo̩ma-ma onobule̩. Todu omi akʼe̩wñ bibi-ma danyʼuma oji."
JER,14,17,Uwe̩ akʼo̩la-i ñw ma kakini;
JER,14,18,"U dufu nyʼoko,"
JER,14,19,Uwe̩ fu Juda hi tinyo̩ pioo?
JER,14,20,"Awa agbalu e̩wñ bibi-wa, O Jihofa,"
JER,14,21,"E̩ ki che̩de̩te̩ wa n, tod odu e-we̩;"
JER,14,22,I nʼe̩ne̩ du ef amibe̩te̩ olemi e-abo uche̩ichi ku ma neke je̩ ñw omi lo̩?
JER,15,1,"Taku Jihofa ka ñw mi kakini, Dagba Mose̩s kpai Samue̩l dago o̩gba-mi-i, e̩do̩-mi ma rida tʼugbo amone̩-i n. Je̩ ñw ma kwo bʼumi eju te̩, e̩ la tʼuma no̩ ku ma lo!"
JER,15,2,"Oñ e̩gba ku ma tʼuwe̩ ene kakini, Ugbo a anyi? E̩gbale̩ uwe̩ aka ñw ma kakini, Abu ki Jihofa ka de̩ kakini:"
JER,15,3,"Omi akʼame̩wñ me̩le̩ wa nʼo̩da ma, Jihofa ka-i; o̩kwo̩chageli ki kpa ma amabia ku ma fʼuma fana, oñ ame̩we̩ ojale kpʼame̩la abe̩re̩me̩le̩ ile̩ kʼama ki ko ma je̩ ku ma la ko ma kpabie̩."
JER,15,4,"Omi la aje̩ ñw ma chʼe̩wñ ku ma ño̩ alo tʼemi tʼemi ojane̩ ojane̩ ile̩-i du, tod e̩wñ ku Manasa, o̩ma He̩ze̩kaya, onu Juda, che Je̩rusale̩m."
JER,15,5,"E̩ne̩ alʼuwe̩ ejumomi, O Je̩rusale̩m?"
JER,15,6,"Uwe̩ hi umi tinyo̩ me̩, Jihofa aka-i,"
JER,15,7,Omi nʼo̩da fʼuma fe̩
JER,15,8,Omi je̩ ñw amo̩ya ukuo̩ko̩-ma ku ma wewe
JER,15,9,"O̩la e̩ne̩ ki fʼo̩ma mebie bi muda,"
JER,15,10,"Atogwo chʼe-mi, iye-mi, abu kʼuwe̩ fʼumi bi kʼu chʼe̩ne̩ uja kpʼe̩ne̩ aida ñw o̩gbo̩ ane̩-i du! U me̩ e̩wñ ñw one̩ n, one̩ la me̩ e̩wñ ñw mi n, o̩chaka ma muda abʼumi na."
JER,15,11,"Jihofa kakini, Ochochi, omi adʼo̩bata ñw e̩ kʼi chʼe̩nyo̩ ñw e̩; ochochi naje̩ ñw e̩nebi le̩ ki gbo̩ko̩bʼuwe̩ iko e̩bie̩ne̩ kpai iko o̩bata."
JER,15,12,Ebije jʼaguche̩? ebije ki kwʼo̩wo̩ o̩pata ate̩ le̩? kpai ebije-ikpa?
JER,15,13,"Nakʼidu-we̩ kpʼe̩wñ akoko-we̩ chʼe̩wñ kʼogu je̩, i nʼo̩me̩ era n, todu adure-we̩ chaka ugbo du ef alo̩me̩-we̩."
JER,15,14,"U la aje̩ ñw ma lale bʼame̩nebi-we̩ tʼoj ane̩ kʼe̩ ma ma n, todu una chʼeko te̩ ef uwe̩do̩-mi ki a jo bʼume̩ ma."
JER,15,15,"O Jihofa, uwe̩ chema;"
JER,15,16,"Ma fʼo̩la-we̩ li, oñ omi mʼu ko je̩,"
JER,15,17,"U gugu ef ujeju abo ku ma chiya n, u la gwoye n;"
JER,15,18,E̩wñ chi kʼiwo̩-mi ma nʼuda n?
JER,15,19,Todule̩ abu ki Jihofa ka de̩ kakini:
JER,15,20,Tak u naje̩ ñw e̩ chʼaku ebijekpa ñw amone̩-i;
JER,15,21,"Nagbʼe̩ bʼef o̩wo̩ ame̩ne̩bibi te̩,"
JER,16,1,"O̩la Jihofa wʼugbo-mi kakini,"
JER,16,2,"Uwe̩ ki nʼo̩ya n, e̩ la anʼo̩ma e̩ne̩ke̩le̩ abe̩k o̩ma onobule̩ ugbo-i n."
JER,16,3,"Todu e̩wñ ki Jihofa aka ugbo amo̩ma e̩ne̩ke̩le̩ kpai onobule̩ ku ma bi ugbo-i, kpai ugbo amiye ki bi ma kpʼamata ki bi ma oj ane̩-i de̩, kakini,"
JER,16,4,"Ma aku uku o̩ga. Ma araku ma n, ma la ako ma ji n; ma adab echu bʼane̩pe̩te̩ ma. Ma alenyo̩ alu o̩kwo̩chageli kpʼo̩kpo̩ta; oku-ma la achʼuje̩wñ ñw ame̩we̩ ojale, kpai ame̩la abe̩re̩me̩le̩ ane̩-ile̩-i."
JER,16,5,"Todu abu ki Jihofa aka de̩ kakini, Uwe̩ ki gudu tef unyi ugbo ku ma deku n; e̩ ki kʼo̩wo̩ fiʼe̩do̩ n, e̩ ki la kwaliwo̩ ma n; todu omi mʼure̩do̩-mi du bʼamone̩-i te̩ me̩, owñ chʼufe̩de̩nyo̩-mi kpʼejumomi-mi, Jihofa ka-i."
JER,16,6,"Tʼabo lile, tʼabo kekele aku oj ane̩-i; ma ako ma ji n, i la anʼe̩ne̩ du ki adʼo̩wo̩ fiʼe̩do̩ todu ma n, abe̩k efʼo̩la-wñ na n, abe̩k oji ela todu ma n."
JER,16,7,One̩ añwʼuje̩wñ che ñw abo ku ma adaido̩ kʼi nyʼu ma e̩do̩ tod abo-ma ki ku le̩ n; e̩ne̩ du la adʼago e̩wñ unyi e̩do̩ ñw u ma ku ma ñmo̩ tod ata-ma kpʼiye-ma n.
JER,16,8,Uwe̩ la anyʼef unyi okuje̩wñ uyo̩ kʼe̩ guane̩ kpʼama kʼe̩ je̩ kʼe̩ ñmo̩ n.
JER,16,9,"Todu abu ki Jihofa ki nʼe̩wñ du, ki chʼO̩jo̩ e-Israe̩l aka de̩ kakini, Go, omi aje̩ ñw omuko̩la iya kpai omuko̩la e̩do̩-e̩bo̩ kpʼomuko̩la o̩ko̩ya etito̩ kpʼomuko̩la o̩ya tito̩ ki we ugbo-i, eju-we̩ iko-we̩-i."
JER,16,10,"Oñ e̩gba kʼe̩ fʼo̩la-i du ka ñw amone̩-i ku ma la aka ñw e̩ kakini, E̩wñ chi ki Jihofa ka e̩wñ e̩bie̩ne̩-i du nyʼuwa oji ta? Udu e̩wñ a fe̩? E̩wñ chʼedure kʼa du Jihofa O̩jo̩-wa re?"
JER,16,11,"Tak uwe̩ aka ñwu ma kakini, Todu abu kʼamata-me̩ hi umi tinyo̩, Jihofa aka-i, ku ma la kwotʼamo̩jo̩ omune̩ ubi, ka ma la re̩ ma, ma laño̩ dojikane̩ ñwu ma, ku ma la hi umi tinyo̩, ku ma ma de uko̩-o̩la-mi n,"
JER,16,12,"todabu kʼame̩ ño̩ che bie̩ne̩ tʼamata-me̩ le ge̩, todu go, e̩ne̩ne̩ne̩ne-me̩ atʼe̩do̩-wñ ki chʼagbo̩go̩ ki bie̩ne̩ ubi ku me̩ ko̩ enetirʼumi."
JER,16,13,"Todule̩ omi ako me̩ rikpolo bʼoj ane̩-i te̩ tʼoj ane̩ ugbo kʼame̩ kpʼamata-me̩ ma ma n, o̩mo̩ ame̩ la are̩ amo̩jo̩ omune̩ tʼodu tʼo̩ro̩ka, todu omi ali me̩ eju n."
JER,16,14,"Todule̩ Jihofa kakini. Go, iko-wñ awa e̩gba ku ma ma ñʼaka kakini, Oji Jihofa, kʼi ko abo Israe̩l kwʼoj ane̩ Ijipti le̩ wa, ge̩ n,"
JER,16,15,"chai ma akakini, Oji Jihofa kʼi kʼabo Israe̩l kwʼoj ane̩ o̩wo̩ o̩pata ate̩, kpai akwʼoj ane̩ ugbo du kʼi ne ma ru le̩, tak u nako ma dabi wa ane̩ e-ma e-kʼu du ñw amata-ma le̩."
JER,16,16,"Go, nakpʼuche̩ akʼamekwuji wa-i, tak ama amu ma, Jihofa ka-i; ubi le̩ tak u nakpʼuche̩ akʼamajo̩de̩ wewe wa, tak ama achʼajo̩de̩ ma akw oj uwo du kpʼotete du kpʼe̩kpana okuta du."
JER,16,17,"Todu eju-mi tʼo̩na o̩na-ma du; ama maja ñw eju mi n, udu kʼama fe̩ la maja ñw eju-mi n."
JER,16,18,"Ejodudu nadʼakoji ñw ma tod udu ku ma fe̩ kpʼadure-ma onu meji, todabu ku ma nʼoku e̩wñ e̩de̩te̩-ma fʼane̩-mi daji, ma la je̩ ñw e̩wñ ogu-mi ki che̩ko̩ ñw e̩wñ ihie̩ne̩-ma."
JER,16,19,"O Jihofa, ukpahiu-mi kpʼaku-mi,"
JER,16,20,One̩ neke che amo̩jo̩ ñw o̩la-wñ?
JER,16,21,"Todule̩ omi aje̩ ñw ma ma, onu ʼkate-i oñ naje̩ ñw ma ma ukpahiu-mi kpʼugbiti-mi, tak ama ama ka kʼodu-mi ko̩ Jihofa."
JER,17,1,"Ma nʼiko̩ ebije ko̩ adure e-Juda; ma nʼalu okuta daimo̩nd ko̩ nyʼalo e̩do̩-ma kpʼo̩la igba ubo̩ iche̩bo̩-ma,"
JER,17,2,"abu kʼamo̩ma-ma jʼachurewa ubo̩ iche̩bo̩ ma kpʼAshe̩rim-ma, e̩tʼoli emimi ki jʼoj otete otete ki gbo̩gba."
JER,17,3,"O, uwo-mi oko le̩, nakʼidu-we̩ kpʼe̩wñ akoko-we̩ chʼe̩wñ kʼogu je̩ kpʼotete otete-we̩ ki gbo̩gba le̩ tod adure kʼi dʼugbo du oj ane̩-we̩ du."
JER,17,4,"Uwe̩ atʼo̩wo̩-we̩ bʼe̩wñ ogu-we̩ kʼu ko ñw e̩ le̩ te̩ o̩to̩to̩la-we̩, oñ naje̩ ñw e̩ re̩ ame̩nebi-we̩ oj ane̩ kʼe̩ ma ma n, todu me̩ fʼuna ko ef uwe̩do̩-mi kʼi ajo ogbegbele̩."
JER,17,5,Abu ki Jihofa ka de̩ kakini:
JER,17,6,"I dab etutu o̩go̩ uwo o̩go̩ o̩kpe̩,"
JER,17,7,"E̩ne̩ ki ke̩do̩no Jihofa gbede,"
JER,17,8,"I dab oli ku ma du gbe̩ o̩lʼomi omi,"
JER,17,9,"E̩do̩ one̩ mugo̩ tʼe̩wñ du le,"
JER,17,10,"Omi, Jihofa, atejane̩ ef e̩do̩ one̩,"
JER,17,11,"Dab agbailo ki ade oj e̩ge̩ ki ma chʼowñ nyi n,"
JER,17,12,Ede ojima ku ma du gugu atate̩ kwʼabakwane̩
JER,17,13,"O Jihofa, kʼe̩ chʼukibeno Israe̩l,"
JER,17,14,"Fʼo̩ga-mi che, O Jihofa, tak o̩ga-mi atakpa;"
JER,17,15,"Go, ma ka ñw mi kakini,"
JER,17,16,"I muda chʼe-mi, u naju ekwo bʼide ala ede te̩ kʼu tʼe̩ ubi n,"
JER,17,17,uwe̩ ki chʼe̩wñ ubailo ñw mi n;
JER,17,18,"E̩ ki je̩ ñw anyo̩ mu abo ku ma doli mi,"
JER,17,19,"Abu ki Jihofa ka ñwu mi de̩ kakini, Lo kʼe̩ dago alaku amo̩ma amone̩ le̩, ugbo kʼamonu Juda aguduwa kpai ugbo ku ma ale dufu, kpai alaku alaku Je̩rusale̩m chaka,"
JER,17,20,"kʼe̩ ka ñwu ma kakini, Me̩ gbʼo̩la Jihofa, ame̩, amonu Juda kpʼabo Juda chaka, kpʼabo ku me̩ dodo Je̩rusale̩m chaka, ku me̩ gudu lalaku, alaku-i;"
JER,17,21,"abu ki Jihofa aka de̩, kakini, Me̩ nago tod oji-me̩, me̩ ki la nʼadu o̩jo̩ uñmi n, me̩ ki la nʼe̩ wa lʼalaku alaku Je̩rusale̩m-i n."
JER,17,22,"Me̩ ki la nʼadu kwef unyi-me̩ dufu o̩jo̩ uñmi n, me̩ ki la chʼuko̩lo̩ du n, me̩ ki muda fʼo̩jo̩ uñmi de ki fo̩, alu kʼomi ñwa ñw amata-me̩ le̩."
JER,17,23,"Ma muda netirʼu n, ma la hi eti wane̩ n, chai o̩lo̩-ma ma lo dago, kʼama ki we egbo̩, ku ma we egba uko̩-o̩la."
JER,17,24,"I muda che̩wñ kʼame̩ anetirʼumi ogbolo, Jihofa ka-i, ku me̩ ma la dʼadu du wa lʼalaku alaku ewo ewo-i o̩jo̩ uñmi n, ku me̩ muda ade o̩jo̩ uñmi ki fo̩, ku me̩ ma la chʼuko̩lo̩ du o̩jo̩ le̩ n,"
JER,17,25,"mak amonu ku ma agugu oj ede Defid, ku ma atʼo̩ko̩ ane̩ kpai eta nʼanya, tʼama tʼamagboji-ma, tʼaboke̩le̩ Juda kpʼabo ku ma dodo Je̩rusale̩m, agudu wʼalaku alaku ewo-i; oñ amone̩ adodo ewo-i ogbegbele̩."
JER,17,26,"Amone̩ la akwo ewo ewo Juda wa, kpai adogbe adogbe ki le Je̩rusale̩m daka-i, kpai akwo ane̩ Be̩njamin, akwo She̩fela, kpai akwo ane̩ uwo, kpai akwo ane̩ o̩wo̩ o̩pata o̩gane̩, ku ma kʼe̩wñ iche̩bo̩ e̩gujo kpai e̩wñ iche̩bo̩ ki bo̩, kpai e̩wñ ele kpai frankinse̩ns, kpai e̩wñ eko-wa ku ma gwugwa wʼunyi Jihofa-i."
JER,17,27,"I muda che̩wñ ku me̩ ma anetirʼumi ku me̩ ma fʼo̩jo̩ uñmi de kʼi fo̩ n, ku me̩ ma la we enʼadu gudu lʼalaku alaku-i wa Je̩rusale̩m o̩jo̩ uñmi n, maku nafʼu na ko alaku-wñ alaku-wñ-i, oñ e-le̩ ako unyi ojima Je̩rusale̩m mi; i akpalu n."
JER,18,1,"O̩la ki kwʼugbo Jihofa wʼugbo Je̩re̩maya kakini,"
JER,18,2,"Kwane̩, kʼe̩ gwo̩ru nyʼunyi abucha le̩, o̩mo̩ tak u naje̩ ñw e̩ gbʼo̩la-mi."
JER,18,3,"Abe̩le̩ omi gwo̩ru nyʼunyi abucha le̩, oñ i nʼuko̩lo̩-wñ ache ef anade-wñ o̩mo̩."
JER,18,4,"Oñ e̩wñ eku kʼabucha nʼama abo le̩ mukpabie̩ nyʼu o̩wʼo̩; tak i dabi nʼama le̩ bʼe̩wñ eku omune̩ ojoji, alu ki rʼabucha le̩ eju kʼi che."
JER,18,5,"E̩gba le̩ o̩la Jihofa wʼugbo-mi, kakini,"
JER,18,6,"O, abo unyi Israe̩l, omi neke che kpʼame̩ alu kʼabucha-i che n? Jihofa ka-i. Me̩ go, alu kʼama de̩ ef o̩wo̩ abucha, abe̩le̩ ame̩ de̩ ef o̩wo̩-mi, O abunyi Israe̩l."
JER,18,7,"Iche̩wñ kʼu ka o̩la abo uche̩ichiʼka abe̩k ojane̩ʼka achigili ka kʼu nawʼu rinyo̩, kʼu nakpʼo̩ fo̩, kʼu fʼu kpabie̩ rinyo̩,"
JER,18,8,"i la che̩wñ kʼabo uche̩ichi e-kʼu nʼo̩la-ma aka le̩ rida bʼe̩wñ e̩bie̩ne̩-ma te̩, mak e̩bie̩ne̩ kʼibe-mi ka ñwu mi kʼu che ma le̩ awo̩ mi."
JER,18,9,"I la che̩wñ kʼi nʼadiko kʼu nanʼo̩la abo uche̩ichiʼka abe̩k ojane̩ʼka aka kʼomi akʼo̩, kʼu la agbe̩,"
JER,18,10,"i la che̩wñ ku ma che e̩wñ ki bie̩ne̩ eju-mi, ku ma ma la gbʼomu-mi gbo̩ n, mak e̩nyo̩ kʼu ka kʼu nache ñwu ma awo̩ mi ge̩."
JER,18,11,"Fa-i, todule̩, e̩ naka ñw aboke̩le̩ Juda kpʼabo ku ma dodo Je̩rusale̩m, kakini, Abu ki Jihofa aka de̩ kakini, Go, omi do̩mo̩ añwa e̩bie̩ne̩ nyʼume̩, ibeʼka u do̩mo̩ añwa nyʼume̩. Mudabi wa, e̩ne̩ne̩ne̩ne̩-me̩ ki mudabi bʼo̩na e̩bie̩ne̩-wñ te̩, ku me̩ ñwʼo̩na-me̩ kpʼuko̩lo̩-me̩ che."
JER,18,12,"Me̩ muda kakini, E-le̩ nʼo̩na n! Awa atʼe̩wñ kʼa ñw ibe-wñ ubi, oñ e̩ne̩ne̩ne̩ne̩ wa ache teju agbo̩go̩ e̩do̩-wñ ki bie̩ne̩."
JER,18,13,Todule̩ abu ki Jihofa aka de̩ kakini;
JER,18,14,Sno e-Le̩bano̩n akwo
JER,18,15,"Todu abo-mi gbenyo̩ mi me̩,"
JER,18,16,"ku ma je̩ ñw ane̩-ma mud e̩wñ ugoju,"
JER,18,17,"Alu kʼafu olodudu ache le̩, abe̩le̩ omi akpʼuma tuka"
JER,18,18,"Taku ma kakini, Lewa kʼa ñwa Je̩re̩maya e̩ñwa, todu uko̩-o̩la la atakpa rʼamatama efu n, ohi o̩la la atakpa rʼamanibe efu n, o̩la la atakpa rʼamakache̩ efu n. Lewa, kʼa nʼukpalu-wa kpʼo̩, kʼa la we enyʼo̩la-wñ du eti."
JER,18,19,"Nyʼumi eti, O Jihofa,"
JER,18,20,ma adʼe̩bie̩ne̩ chʼuro̩me̩ e̩nyo̩?
JER,18,21,Todu e̩ nakʼamo̩ma-ma jo̩ ñw o̩kpo̩ta;
JER,18,22,"Ukwa ki dago unyi unyi-ma,"
JER,18,23,"O Jihofa, e̩ muda ma"
JER,19,1,"Abu ki Jihofa ka de̩ kakini. Lo, kʼe̩ la ugege abuchaʼka, kʼe̩ mʼabogijo amone̩-i iche̩ka kpʼamatama ogijo iche̩ka ko,"
JER,19,2,"kʼe̩ dufu nyʼef o̩go̩ Be̩n Hinno̩m, kʼi me̩rʼalaku Anade, kʼe̩ fʼakoya o̩la kʼu naka ñw e̩ ta o̩mo̩."
JER,19,3,"Uwe̩ akakini, Me̩ gbʼo̩la Jihofa, ame̩, amonu Juda kpʼabo ku ma dodo Je̩rusale̩m. Abu ki Jihofa ki nʼe̩wñ du kʼi chʼO̩jo̩ Israe̩l aka de̩ kakini, Go, u nanʼe̩bie̩ne̩ awa bʼuña-i ma kʼi aje̩ ñw eti e̩ne̩ du ki gbʼinabali-wñ achʼo kpoo."
JER,19,4,"Todabu ku ma hi umi tinyo̩, ku ma la mʼugbo-i du chʼe̩wñ ejaduña ku ma la nʼotulale egujo ef uwñ ñw amo̩jo̩ omune̩ kʼama kpʼamata-ma kpʼamonu Juda ma la ma ma n; ma la je̩ ñw uña-i ki che̩ko̩ ñw e̩bie̩ e-abo ku ma ma fʼudu n."
JER,19,5,"Ma laño̩ fʼotete otete Beal du jo̩ ku ma gu amo̩ma-ma e̩ne̩ke̩le̩ jo ef una ku ma mud e̩wñ iche̩bo̩ e̩gujo ñwu Beal, e-kʼomi ma ñwa ñwu ma n, u la ka n, i wʼewʼef ibe-mi n;"
JER,19,6,"todule̩, e̩ go, iko-wñ awa, Jihofa aka-i, ku ma ma ñʼado̩ uña-i ko̩ Tofe̩t ge̩ n, abe̩k O̩go̩ Be̩n Hinno̩m in, chai O̩go̩ One̩ Ekpa."
JER,19,7,"Omi la akʼo̩la ki Juda kpai Je̩rusale̩m lo ef uña-i chʼofofo, oñ naje̩ ñwu ma wane̩ alu o̩kwo̩chageli rʼo̩gba ame̩nebi-ma, kpai lʼo̩wo̩ abo ku ma tene oji-ma ge̩. Nakʼoku-ma chʼuje̩wñ ame̩we̩ ojale kpai ame̩la abe̩re̩me̩le̩ ane̩-ile̩-i."
JER,19,8,"Oñ Naje̩ ñw ewo-i mud e̩wñ ugoju kpʼe̩wñ ku ma chʼo chui. Ugoju amu e̩ne̩ du ki lale da, ma achʼo chui tod atulubo̩ ki ake̩re̩bʼuma chaka."
JER,19,9,"U la aie̩ ñwu ma je̩ o̩re̩la amo̩ma-ma e̩ne̩ke̩le̩ kpʼonobule̩, oñ e̩ne̩ du aje̩ o̩re̩la onuku-wñ iko ku ma akpala nyʼu le̩ kpai ef o̩bata kʼame̩nebi-ma kpʼabo ku ma tene oji ma ache ma le̩."
JER,19,10,"E̩gbale̩ tak uwe̩ akpʼugege le̩ fo̩ eju aboke̩le̩ ku ma ale bʼuwe̩,"
JER,19,11,"oñ uwe̩ aka ñwu ma kakini, Abu ki Jihofa ki nʼe̩wñ du aka de̩ kakini, Abe̩le̩ oñ omi akpʼamone̩-i kpʼewo-i fo̩, alu kʼone̩ akpʼucha kʼabucha bo̩ fo̩, kʼone̩ ma ño̩ neke hiʼu ko̩ ge̩ n. Ma la akʼoku one̩ ji Tofe̩t gbogbo tak uña ma ñʼaho ku ma akʼone̩ ji ge̩ n."
JER,19,12,"Abu kʼu nache uña-i kpʼabo ku ma dodo o̩mo̩ de̩, Jihofa aka-i. Nache kʼewo-i ki dab Tofe̩t."
JER,19,13,"Oñ unyi unyi Je̩rusale̩m, kpʼunyi unyi amonu Juda ku ma fʼu daji le̩ adab uña Tofe̩t, owñ chʼunyi du ku ma gu otulale jo ñw uwewe e̩wñ ojale, ku ma la dʼomi iche̩bo̩ danyu ñw amo̩jo̩ omune̩ ojokunyi-wñ."
JER,19,14,"Taku Je̩re̩maya kwo Tofe̩t, ugbo ki Jihofa kpʼo̩ che̩ kʼi nyʼakache̩ le̩, wa dago ologbo unyi Jihofa, oñ i ka ñw amone̩ le̩ chaka kakini,"
JER,19,15,"Abu ki Jihofa ki nʼe̩wñ du, kʼi chʼO̩jo̩ Israe̩l aka de̩ kakini, Go, nakʼe̩wñ e̩bie̩ne̩ du kʼu ka bʼewo-i kpai adogbe adogbe-wñ ma wa, todabu ku ma fʼo̩lo̩-ma lo ku ma ki we egbʼo̩la-mi."
JER,20,1,"Oñ Pashur, o̩ma Ime̩r, atama kʼi chʼagboji ki tʼo̩gba ef unyi Jihofa, gbo̩ abu ku Je̩re̩maya do̩mo̩ akache̩ e̩wñ-i."
JER,20,2,"Taku Pashur gwo Je̩re̩maya akache̩ le̩, oñ i mʼu du tʼodo ki dʼalaku unyi Jihofa e-ate̩ ku ma do̩ ko̩ e-Be̩njamin."
JER,20,3,"O̩jo̩ñwa-wñ, Pashur tu Je̩re̩maya no̩ tane̩ bʼoj odo te̩. Taku Je̩re̩maya ka ñw u kakini, Jihofa dʼodu-we̩ ko̩ Pashur in, chai Mago̩r-missabib."
JER,20,4,"Todu, abu ku Jihofa ka de̩ kakini. Go, omi adʼuwe̩ chʼe̩wñ ubailo ñw o̩la-we̩ kpʼamonuku-we̩ o̩lali chaka. O̩kwo̩chageli ame̩nebi-ma agwo ma da jʼane̩ eju-we̩ meji. Omi la akʼo̩chaka abo Juda-i nyʼef o̩wo̩ onu Babilo̩n, oñ i amʼuma nyi Babilo̩n. I la anʼo̩kwo̩chageli kpa ma."
JER,20,5,"Anubi le̩ ge̩, omi ñʼako e̩wñ anana ewo-i, tʼile du kʼi je̩, tʼe̩wñ o̩me̩me̩le̩-wñ du; ochochi nakʼe̩wñ akoko amonu Juda chaka nyʼef o̩wo̩ ame̩nebi-ma, ma ako ma chʼe̩wñ akpa, ku ma mu ma ku ma ko ma nyi Babilo̩n."
JER,20,6,"Tak uwe̩, Pashur-i, kpʼabo du ku ma gugu unyi-we̩, anyʼef amu le̩, Babilo̩n uwe̩ la anyi; o̩mo̩ uwe̩ aku, o̩mo̩ le̩ ma la adʼe̩ ji, uwe̩ kpʼamonuku-we̩ o̩lali, kʼuwe̩ kache̩ olemi ñwu ma le̩ chaka."
JER,20,7,"O Jihofa, e̩ fʼumi gwo̩gwo̩ me̩,"
JER,20,8,Todu e̩gba du kʼu nako̩la ekwa nakwa.
JER,20,9,"Iche̩wñ kʼu kakini, Nahi alu-mi mʼo̩ n,"
JER,20,10,Todu u gbo̩ abu kʼamone̩ wewe achakpabie̩ mi ye̩ye̩.
JER,20,11,Jihofa muda dʼugbo mi dab agbiti ki abʼone̩ ailo;
JER,20,12,"O Jihofa ki nʼe̩wñ du, kʼe̩ la ñw abo̩kpakpa go,"
JER,20,13,"Me̩ kʼeli ñw Jihofa,"
JER,20,14,Ama ki mu o̩jo̩
JER,20,15,Ama ki mu e̩ne̩
JER,20,16,E̩ne̩ le̩ ki dab ewo ewo
JER,20,17,todabu kʼi ma dʼumi kpa efu iye-mi n;
JER,20,18,E̩wñ chi kʼu kwef iye-mi dufu?
JER,21,1,"O̩la ki kwʼugbo Jihofa wʼugbo Je̩re̩maya e̩gba ku Ze̩de̩kaya, onu, fu Pashur, o̩ma Malkija kpai Ze̩fanaya, atama, kʼi chʼo̩ma Maaseya kpe̩ nyʼugbo-wñ kakini,"
JER,21,2,"Agba, e̩ ti Jihofa ene todu wa, todu Ne̩biukadre̩za, onu Babilo̩n, akogu bʼuwa ma me̩; ukani Jihofa ache ñw a teju uko̩lo̩-wñ awuwu du kʼi ache, kʼi mudabi bʼuwa oji te̩."
JER,21,3,"Taku Je̩re̩maya ka ñwu ma kakini, Abu ku me̩ aka ñwu Ze̩de̩kaya de̩ kakini,"
JER,21,4,"Abu ki Jihofa, O̩jo̩ Israe̩l, aka de̩ kakini, Go, narʼe̩wñ ido̩na ogu ki jʼef o̩wo̩-me̩ le̩ da tʼubi, owñ chʼe-kʼame̩ ne̩ akʼogu bʼonu Babilo̩n kpai abo Kaldia ku ma kpala nyʼume̩ ej o̩do̩da aku le̩; u la ako ma wa jeju alumeji ewo-i."
JER,21,5,"Omi onugo anʼo̩wo̩ ki gbiti dala akʼogu bʼume̩ ef uwe̩do̩ kpʼe̩do̩fulu, kpai ef eju e̩kpa inaina."
JER,21,6,"U la agwo abo ku ma dodo ewo-i, tʼone̩, tʼe̩la abe̩re̩me̩le̩; e̩wñ ibi lile akpa ma."
JER,21,7,"Jihofa kakini, Anubi e-le̩ nako̩ Ze̩de̩kaya onu Juda kpʼabimo̩to̩-wñ kpai amone̩ ku ma bo̩ jʼef ewo-i kʼe̩wñ ibi kpʼo̩kwo̩chageli kpʼukpo̩ta ma kpa ma n, jʼef o̩wo̩ Ne̩biukadre̩za, onu Babilo̩n, kpai ef o̩wo̩ ame̩ne̩bi-ma, kpai ef o̩wo̩ abo ku ma tene oji-ma. Owñ anʼalu o̩kwo̩chageli gwo ma da; i achʼeju e̩ye̩ge̩ ñwu ma n, i la abʼo̩wo̩ lo̩ ñwu ma n, i ali uma ejumomi re n."
JER,21,8,"Tak uwe̩ ki ka ñw amone̩-i kakini, Abu ki Jihofa aka de̩, kakini, Go, o̩na e-iñmi kpʼo̩na e-uku nako jo̩ ñw me̩-i."
JER,21,9,"E̩ne̩ ki guane̩ ef ewo-i aku ñw o̩kwo̩chageli, kpai o̩kpo̩ta, kpai e̩wñ ibi le̩; e̩ne̩ ki muda le dufu kʼi ñwa tef o̩wo̩ abo Kaldia ku ma kpala nyʼume̩-i adeju; oji o̩la-wñ chʼe̩wñ uro̩me̩ kʼi ane̩ kwʼef ogu-i."
JER,21,10,"Todu u fʼeju-mi kparʼewo-i tod e̩bie̩ne̩, i chʼutodu e̩nyo̩ n, Jihofa ka-i; ma adʼu tef o̩wo̩ onu Babilo̩n owñ la anʼuna gujo rinyo̩."
JER,21,11,"I la chʼe-unyi onu Juda, me̩ gbʼo̩la ki Jihofa ka kakini;"
JER,21,12,"O abunyi Defid, abu ki Jihofa aka de̩ kakini,"
JER,21,13,"Go, omi chʼe̩nagwunyʼuwe̩, uwe̩ kʼe̩ dodo ef o̩go̩ le̩,"
JER,21,14,"Omi abʼudu ñw me̩ alu kʼe̩ro uko̩lo̩-me̩ de̩,"
JER,22,1,"Abu ki Jihofa ka de̩ kakini, E̩ gwo̩ru nyʼunyi onu Juda, kʼe̩ kʼo̩la-i o̩mo̩,"
JER,22,2,"kʼe̩ ka kakini, E̩ ki gbʼo̩la ki Jihofa ka, O onu Juda, kʼe̩ gugu oj ede Defid, uwe̩ kpʼabo ku ma jʼugbo-we̩, kpai amone̩-we̩ ku ma gudu wʼalaku-i."
JER,22,3,"Abu ki Jihofa aka de̩ kakini, Me̩ ki che tʼeju alu kʼoji ajo̩ ku ma du te̩ de̩, kpai e̩wñ o̩kpakpa, ku me̩ gba e̩ne̩ kʼoji ji bʼef o̩wo̩ e̩ne̩ ki atʼo̩ mane̩ te̩. Me̩ ki chʼilowa kpʼabo ku ma ma nʼata n kpʼo̩yaukuo̩ko̩ du uji kpʼo̩lachi n. Me̩ ki la dʼe̩bie̩ ki ma fʼudu n dafo ugbo-i n."
JER,22,4,"Todu iche̩wñ kʼame̩ che teju o̩la-i ochochi, mak amonu ku ma gugu oj ede Defid atʼef o̩ko̩ane̩ kʼanya afo̩, kpʼabo ku ma tanʼanya, tʼama, tʼamadu-ma, tʼamone̩-ma, agudu wʼalaku, alaku unyi-i."
JER,22,5,"Iche̩wñ kʼame̩ muda ako̩ gbʼo̩la-i, u fʼoji o̩la-mi go̩, Jihofa aka-i, ka kʼunyi-i amud alache̩."
JER,22,6,Todu abu ki Jihofa aka ugbo unyi onu Juda de̩ kakini:
JER,22,7,"Omi afʼamakpe̩wñ bie̩ do̩ tʼuwe̩ o̩la,"
JER,22,8,"Abo uche̩ichi uche̩ichi wewe la alale gu ewo-i du, oñ e̩ne̩ne̩ne̩ne̩ aka ñw ekeji-wñ kakini, E̩wñ chi ki Jihofa che ewo inaina-i abe̩i ta?"
JER,22,9,"Taku ma adohi kakini, Todu abu ku ma hi alo Jihofa O̩jo̩-ma tinyo̩, ku ma la dojikane̩ ñw amo̩jo̩ omune̩, kʼama ño̩ re̩ ma."
JER,22,10,"Me̩ ki raku e̩ne̩ ki ku n,"
JER,22,11,"Todu abu ki Jihofa aka ugbo Shalum o̩ma Jo̩saya, onu Juda, kʼi jʼonu koji Josaya, ata-wñ, kʼi la kwʼugbo-i dufu, kakini, I ñʼadabiwʼemi ge̩ n."
JER,22,12,"Ama ugbo ku ma ñʼo̩ nyi le̩, o̩mo̩ i aku, i lañʼali ane̩-i ge̩ n."
JER,22,13,"Atogwo ñw e̩ne̩ ki nʼuji akʼunyi-wñ,"
JER,22,14,"kʼi kakini, Nakʼunyi lile ñw o̩la-mi"
JER,22,15,Uwe̩ do̩ ka kʼuwe̩ achʼonu
JER,22,16,I fʼo̩la e̩no̩bata kpai e̩nale ka da;
JER,22,17,Eju-we̩ kpʼe̩do̩-we̩ muda kad ile uji
JER,22,18,"Todule̩ abu ki Jihofa aka ugbo Jihoyakim o̩ma Josaya, onu Juda le̩ de̩ kakini,"
JER,22,19,"Ma adʼoku-wñ ji alu ku ma dʼo̩ke̩ke̩te̩ ji,"
JER,22,20,"Te̩gu nyi Le̩bano̩n, kʼe̩ kwa taa,"
JER,22,21,"E̩gba kʼe̩wñ ara ñw e̩ le̩, u ko̩la ñw e̩,"
JER,22,22,"Afu ki aju akʼabo ku ma dide we̩ mi chaka,"
JER,22,23,"O, uwe̩ kʼe̩ dodo Le̩bano̩n,"
JER,22,24,"Oji-mi! Jihofa aka-i, dagba Konaya o̩ma Jiho̩yakim, onu Juda le̩, ma chʼelika e̩hiuko̩ ki dʼo̩wo̩ awo̩to̩-mi, omi ma fʼuwe̩ gwo kwʼo̩mo̩."
JER,22,25,"Oñ nadʼe̩ tʼef o̩wo̩ abo ku ma tene oji-we̩, tef o̩wo̩ abo kʼe̩ arailo ma, owñ chʼef o̩wo̩ onu Ne̩biukadre̩za, onu Babilo̩n, kpai tef o̩wo̩ abo Kaldia."
JER,22,26,"Omi la akʼuwe̩ kpʼiye ki bi we̩ rikpolo tʼoj ane̩ omune̩, ugbo ku ma ma bi me̩ n, oñ o̩mo̩ ame̩ aku."
JER,22,27,"I muda chʼe-ane̩ kʼeju-wñ ane̩ ma ku ma dabi tʼo̩mo̩, ama ñʼadabi tʼo̩mo̩ n,"
JER,22,28,E̩ne̩ ku ma do̩ ko̩ Konaya-i chʼanade ku ma chʼe̩de̩te̩-wñ?
JER,22,29,"O ane̩, ane̩, ane̩,"
JER,22,30,Abu ki Jihofa aka de̩ kakini:
JER,23,1,"Atogwo ki chʼe-amadidala ku ma fʼame̩wño̩re̩ egini oko ije̩-mi kpabie̩, ku ma fʼuma kpatuka! Jihofa aka-i."
JER,23,2,"Todule̩ abu ki Jihofa. O̩jo̩ e-Israe̩l, aka ugbo amadidala ku ma dejutʼamone̩-mi de̩ kakini, Ame̩ fʼame̩wño̩re̩-mi egini kpatuka me̩, me̩ la fʼuma ne rinyo̩, me̩ la fejute̩ ma n. Go, omi anʼe̩wñ e̩bie̩ne̩ ku me̩ jʼache wa afejudo me̩, Jihofa aka-i."
JER,23,3,"Tak omi akʼe̩bo̩bo̩ ame̩wño̩re̩-mi egini kwʼoj ane̩ du ugbo kʼu ne ma ru le̩ wa. Oñ omi ako ma dabi wʼef iga-ma, tak ama arabi oñ ma awewe nyo̩gba."
JER,23,4,"U la akʼamadide kwane̩ ku ma adejute̩ ma, ma ñʼarailo ge̩ n, e̩do̩-ma la ada kpu n, e̩ne̩ʼkate ef uma achi n, Jihofa aka-i."
JER,23,5,"Go, o̩jo̩-wñ awa, Jihofa aka-i, e̩gba kʼomi adʼE̩pa o̩kpakpa kwane̩ ñwu Defid, tak owñ le̩ ajʼonu, i la ache e̩wñ ibeibe, i la ache e̩wñ tʼeju alu kʼoj ajo̩ ku ma dute̩ ka, kpai e̩wñ o̩kpakpa oj ane̩-i."
JER,23,6,"Iko-wñ le̩ ma ajadu Juda, oñ Israe̩l agugu to̩ko̩o̩. Odu ku ma adʼo̩ le̩ de̩ kakini, Jihofa O̩kpakpa E-wa."
JER,23,7,"Todule̩, go, iko-wñ awa, Jihofa aka-i, e̩gba kʼamone̩ ñʼaka kakini, Oji, Jihofa kʼi ko abo Israe̩l kwʼoj ane̩ Ijipti wa ge̩ n,"
JER,23,8,"chai, Oji Jihofa kʼi ko kʼi ño̩ ne̩ ugbe̩ abunyi Israe̩l kwʼoj ane̩ o̩wo̩ o̩pata ate̩, kpai kwoj ane̩ du ugbo kʼu ne ma ru le̩ wa. E̩gba le̩ ma adodo oj ane̩ e-ma onugo."
JER,23,9,I chʼe-amakache̩:
JER,23,10,Todu ane̩-i che̩ko̩ ñw o̩ya one̩ etene;
JER,23,11,"Tʼakache̩, tʼatama ejeji-ma akpe̩do̩rʼO̩jo̩ n;"
JER,23,12,"Todule̩ o̩na o̩na-ma adab o̩na ki añwo̩ kʼi chʼe̩chubi ñw ma,"
JER,23,13,U fʼe̩wñ o̩gwo̩ li ef amakache̩ Samaria:
JER,23,14,U la ño̩ li e̩wñ omefa ef amakache̩ Je̩rusale̩m:
JER,23,15,"Todule̩ e̩wñ ki Jihofa ki nʼe̩wñ du aka ugbo amakache̩ le̩ de̩, kakini:"
JER,23,16,"Abu ki Jihofa ki nʼe̩wñ du aka de̩, kakini, Me̩ ki ne̩tirʼo̩la amakache̩ ku ma kache̩ ñw me̩ le̩ n. Ma ko̩ me̩ e̩wñ o̩wai ofo; ane̩ ego ku ma go ef ibe e-ma ma ka, i la kwʼugbo alu Jihofa n."
JER,23,17,"Ma ka ñw abo ku ma chʼe̩de̩te̩ mi o̩ko̩ko̩lo̩, kakini, Jihofa kakini, I ara ñw me̩; oñ ma ka ñw e̩ne̩ du ki chʼagbo̩go̩ kʼi atʼe̩do̩-wñ onugo ubi, kakini. E̩wñ bie̩ne̩ du abʼe̩ ma n."
JER,23,18,"Todu e̩ne̩ dago ef abo̩hiala Jihofa,"
JER,23,19,"Go, ofutu e-Jihofa!"
JER,23,20,Uwe̩do̩ Jihofa dabi tʼubi n
JER,23,21,"Omi kpʼamakache̩ le̩ wa n,"
JER,23,22,"Ma ma dago ef abo̩hiala-mi,"
JER,23,23,"Omi chʼO̩jo̩ kʼi me̩ru anane̩, kʼu ma ño̩ chʼO̩jo̩ o̩najiji n? Jihofa aka-i."
JER,23,24,I nʼe̩ne̩ kʼi dʼo̩la-wñ maja ofio̩lifio̩ kʼomi ma li u n? Jihofa aka-i. Omi che̩ko̩ efojale kpʼane̩ ile̩-i n? Jihofa aka-i.
JER,23,25,"U gbʼe̩wñ kʼamakache̩ ku ma kache̩ olemi ef odu-mi ka, ma kakini, U fʼo̩na na, u fʼo̩na na me̩!"
JER,23,26,Gbogbo wʼe̩gba oñ e̩wñ abe̩-i ajʼef e̩do̩ amakache̩ ku ma kache̩ olemi kade ta? Owñ chʼe-ku ma kache̩ e̩wñ edʼone̩ ibe ki dʼef e̩do̩-ma onugo.
JER,23,27,"Ma nʼibe ka kʼama anʼo̩na ku ma na kʼe̩ne̩ne̩ne̩ne̩ aka ñw ekeji-wñ je̩ ñw amone̩-mi gbenyo̩ odu-mi, alu kʼamata-ma gbenyo̩ odu-mi todu Beal le̩."
JER,23,28,"Akache̩ ki nʼo̩na i ki ka oj o̩na-wñ dufu ke, e̩ne̩ ki la nʼo̩la-mi i ki kʼo̩la e-mi o̩gbolo. Ma dʼelikpo ñwa e̩yo̩ o̩ka? Jihofa aka-i."
JER,23,29,"O̩la-mi dab una n? Jihofa aka-i, i dab ihama ki akpʼokuta fo̩ n?"
JER,23,30,"Todule̩, go, omi chʼe̩nagwunyʼamakache̩ kʼe̩ne̩ne̩ne̩ne̩ ma ajʼoji o̩la-mi ugbo ekeji-wñ, Jihofa ka-i."
JER,23,31,"Go, Jihofa kakini, omi chʼe̩nagwunyʼamakache̩ ku ma nʼukpalu-ma aka kakini, I kakini."
JER,23,32,"Go, omi chʼe̩nagwunyʼabo ku ma kache̩ o̩na ku ma na olemi ofo, Jihofa aka-i, oñ ma mʼu du ka, ku ma la nʼolemi-ma kpʼuba-ma ibe̩te̩ kʼamone̩-mi la. I la chʼomi kpʼuma uche̩ n, u la ñwa ñwu ma abe̩le̩ n, ma la nʼile du ñw amone̩-i n, Jihofa aka-i."
JER,23,33,"E̩gba kʼamone̩-i, abe̩k akache̩ʼka, abe̩k atama, atʼuwe̩ ene kakini, E̩wñ chʼadu Jihofa ke? Uwe̩ aka ñwu ma kakini, A me̩ chʼadu-wñ, u la ahi ume̩ tinyo̩, Jihofa aka-i."
JER,23,34,"I la chʼe-akache̩ abe̩k atama abe̩k e̩ne̩ʼka ef amone̩-i kʼi kakini, Adu Jihofa de̩, omi la abʼudu ñw e̩ne̩ le̩ kpʼabunyi-wñ chuu."
JER,23,35,"Abu kʼe̩ne̩ne̩ne̩ne̩-me̩ aka ñw ekeji-wñ kʼe̩ne̩ne̩ne̩ne̩ la aka ñw o̩maye-wñ kakini, Abu Jihofa dohi? kpai Abu Jihofa ka?"
JER,23,36,"Me̩ ñʼahi alu mʼo̩ ka ki, Adu Jihofa de̩, ge̩ n, todu uko̩la e-e̩ne̩ne̩ne̩ne̩ achʼadu e-owñ onugo, todu ame̩ fʼuko̩la O̩jo̩ ki deju, kʼi che Jihofa ki nʼe̩wñ du kʼi chʼO̩jo̩-wa rida me̩."
JER,23,37,"Abu kʼame̩ aka ñw akache̩ le̩ de̩ kakini, Abu Jihofa dohi ñw e̩? kpai, Abu Jihofa ka?"
JER,23,38,"I muda che̩wñ ku me̩ kakini, Adu Jihofa de̩, abu ki Jihofa ka de̩ kakini, Todabu ku me̩ kʼo̩la le̩ kakini, Adu Jihofa de̩, kʼu la fʼuche̩ kpe̩ rʼume̩ kakini, Ame̩ ki we eka kakini, Adu Jihofa de̩,"
JER,23,39,"todule̩, go, u mʼume̩ ko le hioko, oñ nako me̩ kpʼewo kʼomi du ñw ame̩ kpʼamata-me̩-i rikpolo kwo bʼeju-mi te̩."
JER,23,40,Tak u nakʼina ebu e-ogbegbele̩ kpai anyo̩ o̩ko̩ko̩lo̩ ki ma nʼegbenyo̩ n wa bʼume̩ ma.
JER,24,1,"Abu ku Ne̩biukadre̩za, onu Babilo̩n, mu Je̩konaya, o̩ma Jiho̩yakim, onu Juda, manyʼamagboji Juda kpʼamacho̩na e̩wñ, kpʼamagwalo̩ ño̩ kwo Je̩rusale̩m kʼi la ko ma wa Babilo̩n, Jihofa dʼe̩wñ-i ña mi: Go, agba o̩gbaikolo meji jʼane̩ o̩gba unyi Jihofa."
JER,24,2,"Agbaʼka nʼe̩ro o̩gbaikolo e-o̩me̩me̩le̩, dab e̩ro o̩gbaikolo ki kpa ejodudu, agba ekeji muda nʼe̩ro o̩gbaikolo ki bie̩ne̩ nana, e̩bie̩ne̩-wñ jʼaje̩ n."
JER,24,3,"Taku Jihofa ka ñwu mi kakini, Je̩re̩maya, e̩wñ e̩ li? U kakini, E̩ro o̩gbaikolo, o̩gbaikolo-wñ e-o̩me̩me̩le̩ nyo̩ tabale, e-e̩bie̩ne̩-wñ la bie̩ne̩ tabale, e̩bie̩ne̩-wñ jʼaje̩ n."
JER,24,4,"Tak o̩la Jihofa wʼugbo-mi kakini,"
JER,24,5,"Abu ki Jihofa O̩jo̩ e-Israe̩l aka de̩ kakini, Dabe̩ne̩ kʼe̩ro o̩gbaikolo e o̩me̩me̩le̩-i, abe̩le̩ oñ abo ku ma ño̩ bi Juda te̩ ade̩ eju-mi, owñ chʼabo kʼu ko kpuche̩ kwʼugbo-i nyʼane̩ abo Kaldia kʼi chenyo̩ ñwu ma."
JER,24,6,"Nakʼeju-mi rʼuma tod e̩nyo̩, tak u nako ma dabi wʼane̩-i. Ene nane ma nyʼo̩gba, nagu uma lo̩ n; nako ma gbe̩, nachi ma rinyo̩ n."
JER,24,7,"Oñ nadʼe̩do̩ ñwu ma kʼama ki ma kʼomi che Jihofa; tak ama achʼamone̩-mi, oñ omi achʼO̩jo̩ e-ma, todu ama adabi wa ba mi kpʼo̩gbo̩dudu e̩do̩-ma."
JER,24,8,"Jihofa kakini, Alu kʼe̩ro o̩gbaikolo le̩ bie̩ne̩ kʼe̩bie̩ne̩-wñ ma jʼaje̩ n, abe̩le̩ oñ nache Ze̩de̩kaya, onu Juda kpʼamagboji-wñ kpʼabubo̩ abo Je̩rusale̩m ku ma bo̩ oj ane̩-i kpʼabo ku ma gugu ane̩ Ijipti chuu."
JER,24,9,"U la ako ma jo̩ ku ma fʼume̩ ne tʼemi tʼano̩mo̩ nyʼojane̩ ojane̩ abo uche̩ichi uche̩ichi ile̩-i du kʼi bie̩ne̩ ñwu ma, ku ma mud oli ina kpai ita kpai aku kpai ama, ugbo du kʼu nane ma ru."
JER,24,10,"Tak unakʼo̩kwo̩chageli kpai o̩kpo̩ta kpai e̩wñ ibi wa efuma, gbogbo taku ma fu malie̩ bʼane̩ kʼu ko ñwu ma kpʼamata-ma te̩ hioko."
JER,25,1,"O̩la abo Juda chaka ki wʼugbo Je̩re̩maya o̩do̩ e̩ke̩le̩ ki Jiho̩yakim, o̩ma Josaya, jʼonu Juda (owñ chʼo̩do̩ Ne̩biukadre̩za, onu Babilo̩n, ejodudu),"
JER,25,2,"e-ku Je̩re̩maya akache̩ ko̩la ñw amone̩ Juda chaka kpai abo du ku ma dodo Je̩rusale̩m de̩, kakini,"
JER,25,3,"O̩do̩ ogu nyoke me̩ta, owñ chʼakwʼo̩do̩ Josaya, o̩ma Amo̩n onu Juda, e̩ke̩gwe̩ta, gbogbo wʼeñini, o̩la Jihofa te̩tawʼugbo mi. U la takpa kwane̩ aka ñwu me̩, me̩ muda netiru n."
JER,25,4,"Me̩ la netiru n, me̩ la hi eti-me̩ wane̩ ku me̩ gbo̩ n, dagba Jihofa chaka takpa kwane̩ akpʼamadu-wñ du ku ma chʼamakache̩ rʼume̩,"
JER,25,5,"i kakini, Fai, e̩ne̩ne̩ne̩ne̩-me̩ ki rida bʼo̩na-wñ ki bie̩ne̩ te̩, kpai bʼe̩wñ e̩bie̩ne̩ ku me̩ jʼache te̩, ku me̩ dodo oj ane̩ ku Jihofa du ñwu me̩ kpʼamata-me̩ akwʼigbelegbele tʼogbegbele̩,"
JER,25,6,me̩ ki tʼamo̩jo̩ omune̩ ubi ku me̩ re̩ ma ku me̩ laño̩ dojikane̩ ñwu ma n. Me̩ ki la nʼuko̩lo̩ kʼo̩wo̩-me̩ che nyʼumi uwe̩do̩ n. Tak omi ma ñʼachʼume̩ e̩bie̩ne̩ n.
JER,25,7,"Me̩ muda netirʼumi n, Jihofa ka-i, todu kʼame̩ ki nʼuko̩lo̩ kʼo̩wo̩-me̩ che nyʼumi uwe̩do̩, ki bie̩ne̩ ñwu me̩."
JER,25,8,"Todule̩ abu ku Jihofa ki nʼe̩wñ du aka de̩ kakini, Todabu kʼame̩ ma gbʼo̩la-mi n,"
JER,25,9,"go, nakpuche̩ ado̩ abo̩lo̩pu, o̩lo̩pu du o̩wo̩ o̩pata ate̩ wa, Jihofa aka-i, kpai Ne̩biukadre̩za, onu Babilo̩n adu-mi le̩, oñ nako ma wa ako-bʼane̩-i kpai abo ku ma dodo oji-wñ kpai abʼabo uche̩ichi uche̩ichi du ku ma lo daka; oñ nako ma jo̩ ñw o̩la-mi hioko, u la ako ma chʼe̩wñ ugoju kpai e̩wñ chui, kpai egbili e̩lanyi kpʼokuta o̩ko̩ko̩lo̩."
JER,25,10,"Ubi le̩ ge̩, naje̩ ñw omu anyi kpai omu uyo̩, omuko̩la o̩ko̩ya tito̩ kpai omuko̩la o̩ya tito̩, kpai ekuku e̩wñ eno̩ odokuta, kpai ugane̩ agege lenyo̩ bʼuma te̩."
JER,25,11,"Ane̩-i du amud egbili e̩lanyi kpʼokuta kpai e̩wñ ugoju, oñ abo uche̩ichi uche̩ichi-i arʼonu Babilo̩n o̩do̩ e̩te̩gwa."
JER,25,12,"Tak e̩gba kʼo̩do̩ e̩te̩gwa le̩ jo̩ kpa, omi awa fejudo onu Babilo̩n kpai abo uche̩ichi e-le̩ kpai ane̩ abo Kaldia, tod udu ku ma fe̩, Jihofa ka-i, oñ nache kʼane̩ le̩ ki mud alache̩ te̩ ogbegbele̩."
JER,25,13,"U la ako o̩la du kʼu ka nyʼane̩ le̩ wa abʼo oji ma, owñ chʼe̩wñ du ki che̩ko̩ ef ubuku-i, e-ku Je̩re̩maya kache̩ bʼabo uche̩ichi uche̩ichi du ma."
JER,25,14,"Todu abo uche̩ichi uche̩ichi wewe kpai amonu lile amʼuma ko chʼadu, owñ chʼama ama le̩; omi la adʼakoji ñwu ma alu kʼe̩wñ ku ma che de̩, kpʼalu kʼuko̩lo̩ o̩wo̩-ma de̩."
JER,25,15,"Todu abu ki Jihofa, O̩jo̩ e-Israe̩l, ka ñwu mi de̩ kakini: Mʼago omi achiwebe̩te̩ma e̩do̩fulu-i gba kwʼo̩wo̩-mi, kʼe̩ la je̩ ñw abo uche̩ichi uche̩ichi du kʼomi akpʼe̩ rʼuma ñmo̩."
JER,25,16,"Ma añmo̩ taku ma aro̩ko̩ibu, ma la ahimu tod o̩kwo̩chageli kʼu nakpe̩ wʼef uma."
JER,25,17,"Abe̩le̩ omi mʼago le̩ gba kwʼo̩wo̩ Jihofa, oñ u je̩ ñw abo uche̩ichi uche̩ichi ki Jihofa kpe̩ mi rʼuma ñmo̩."
JER,25,18,"Owñ che Je̩rusale̩m, kpʼewo ewo Juda, kpʼamonu-wñ kpʼamagboji-wñ, kʼu ko ma chʼegbili e̩lanyi kpʼokuta, kpai e̩wñ ugoju, kpai e̩wñ chui kpai ama, alu ki de̩ eñini-i."
JER,25,19,"Fero, onu Ijipti kpʼamadu-wñ kpʼamagboji-wñ kpai abo-wñ chaka,"
JER,25,20,kpʼabo ichi du ki kpe̩gwa nyʼuma kpʼamonu ane̩ Uz kpʼamonu ane̩ Filistia chaka kpʼAshkelo̩n kpai Gaza kpʼE̩kro̩n kpai abubo̩ abo Ashdo̩d;
JER,25,21,Ido̩m kpai Moab kpʼamo̩ma Amo̩n;
JER,25,22,kpʼamonu Taya chaka kpʼamonu Saido̩n chaka kpʼamonu ala kʼi jʼudaba ohimini le̩;
JER,25,23,owñ che Dedan kpai Tema kpai Buz kpʼabo du ku ma fʼilagba-ma be̩;
JER,25,24,kpʼamonu Arabia chaka kpʼamonu abo ichi ojoji ojoji ku ma kpe̩gwa nyʼomune̩ gugu aje̩tachi le̩;
JER,25,25,kpʼamonu Zimri du kpʼamonu Elam du kpʼamonu Me̩dia chaka;
JER,25,26,"kpʼamonu o̩wo̩ o̩pata ate̩ chaka, tʼabo̩-najiji, tʼabo ki me̩rʼanane̩, aro̩ne aro̩ne, kpai ojane̩ ojane̩ ile̩ du ku ma jo̩ oj ane̩ ile̩-i. Ubi ma tak onu Babilo̩n añmo̩."
JER,25,27,"Tak uwe̩ aka ñwu ma kakini, Abu ki Jihofa ki nʼe̩wñ du kʼi chʼO̩jo̩ Israe̩l aka de̩, kakini, Me̩ ñmo̩, kʼi mu me̩, ku me̩ re̩, ku me̩ wane̩ ku me̩ ño̩ kwane̩ ge̩ n, tod o̩kwo̩chageli kʼu nadu kpuche̩ rʼef ume̩-i."
JER,25,28,"I la che̩wñ ku ma ko̩ egbʼago le̩ kwʼo̩wo̩-we̩ ku ma ñmo̩, tak uwe̩ aka ñw ma kakini, Abu ki Jihofa ki nʼe̩wñ du aka de̩, kakini. Ame̩ añmo̩ tila!"
JER,25,29,"Todu go, u chane̩ uko̩lo̩ e̩bie̩ne̩ eche ugbo ewo ku ma dʼodu-mi mʼo̩ le̩, ma ñʼawe ebʼudu ñw me̩ ge̩? Ma awe ebʼudu ñw me̩ n, todu omi do̩mo̩ adʼo̩kwo̩chageli udo̩ abʼabo du ku ma dodo ane̩ ile̩-i ma, Jihofa ki nʼe̩wñ du aka-i."
JER,25,30,"Todule̩ e̩ ki kache̩ o̩la-i du bʼuma ma, kʼe̩ la ka ñw ma kakini,"
JER,25,31,"Ekuku-wñ awa gbogbo tʼukpoji ane̩-ile̩,"
JER,25,32,Abu ki Jihofa ki nʼe̩wñ du aka de̩ kakini:
JER,25,33,"Oñ abo ki Jihofa akpa o̩jo̩ le̩ ate̩ kwʼukpoji ile̩ o̩wo̩ʼka gbogbo tʼukpoji ile̩ o̩wo̩ ekeji. Ma adeku ma n, ma ayʼoku-ma jo̩ n, ma la ako ma ji n; ma amud echu bʼej ane̩ ma."
JER,25,34,"Dinaku, ame̩ amadidala, kwa ke!"
JER,25,35,"Amadidala anʼugbo ku ma ara nyi n,"
JER,25,36,"Neti, ukwa amadidala de̩,"
JER,25,37,"oñ iga iga ki jo̩ to̩ko̩o̩ le̩ ade hiim,"
JER,25,38,"I hi ugbe̩ga-wñ tinyo̩ dabe̩ne̩ kʼidu,"
JER,26,1,"E̩gba uchane̩ o̩fe̩ Jiho̩yakim, o̩ma Josaya, onu Juda, o̩la-i kwʼugbo Jihofa wa kakini,"
JER,26,2,"Abu ki Jihofa ka de̩, kakini, Dago ologbo unyi Jihofa kʼe̩ kʼo̩la ñw ewo ewo Juda chaka kʼabo-wñ awa dojikane̩ ef unyi Jihofa o̩la du kʼu nañwa ñw e̩ kʼe̩ ka ñwu ma; e̩ ki bʼo̩laʼkate wane̩ n."
JER,26,3,"Ikani ma anetirʼu, kʼe̩ne̩ du arida bʼo̩na-wñ ki bie̩ne̩ te̩, tak e̩wñ e̩bie̩ne̩ kʼu nʼibe ka kʼu nache ma tod e̩wñ e̩bie̩ne̩-ma ku ma jʼache awo̩ mi."
JER,26,4,"Tak e̩ ka ñwu ma kakini, Abu ki Jihofa aka de̩, kakini, Ame̩ ma netirʼumi, ku me̩ lule̩ teju uko̩-o̩la-mi kʼu dʼu gugu o̩gba-me̩ le̩ n,"
JER,26,5,"ku me̩ ma la nyʼo̩la amadu-mi ku ma chʼamakache̩ e-kʼomi takpa kwane̩ akpe̩ ma rʼume̩ ku me̩ ma muda nyʼuma eti n le̩,"
JER,26,6,"mak e̩gbale̩ nachʼunyi-i ki dabu Shailo, oñ nachʼewo-i ki chʼina ñw abo uche̩ichi du ane̩ ile̩-i."
JER,26,7,Amatama kpʼamakache̩ kpai amone̩ le̩ du gbo̩ abu ku Je̩re̩maya nʼo̩la-i aka ef unyi Jihofa.
JER,26,8,"Oñ e̩gba ku Je̩re̩maya fʼo̩la du ki Jihofa ñwa ñw u kʼi ka ñw amone̩ le̩ du ka kpa, tak amatama kpʼamakache̩ kpʼamone̩ le̩ du gwonyʼuwñ, ma kakini, Eku uwe̩ aku!"
JER,26,9,"E̩wñ chi kʼe̩ kache̩ ef odu Jihofa kakini, Unyi-i adabu Shailo, oñ ewo-i amud akpokpo te̩, one̩ adodo o̩mo̩ n? Tak amone̩ le̩ du donyu Je̩re̩maya daka ef unyi Jihofa."
JER,26,10,"E̩gba kʼamagboji Juda gbo̩ e̩wñ-i, ma kwʼunyi onu te̩gu wa unyi Jihofa, oñ ma kwoguane̩ Alaku Etito̩ unyi Jihofa le̩."
JER,26,11,"Tak amatama kpʼamakache̩ ka ñw amagboji kpai amone̩ le̩ du kakini, I dukpe̩ kʼe̩ne̩-i kʼi ku, todabu kʼi kache̩ achagwunyu ewo-i, alu kʼame̩ nʼeti-me̩ gbo̩ le̩."
JER,26,12,"Taku Je̩re̩maya kʼo̩la ñw amagboji kpʼamone̩ le̩ du kakini, Jihofa kpe̩ mi wa kʼu kache̩ o̩la du ku me̩ gbo̩ le̩ achagwunyu unyi-i kpʼewo-i."
JER,26,13,"Todule̩ me̩ ki fʼo̩na-me̩ kpʼe̩wñ ku me̩ jʼache ñwo̩che, ku me̩ gbʼomu Jihofa, O̩jo̩-me̩ gbo̩ tak e̩bie̩ne̩ ku Jihofa ka kʼi awa abʼume̩ ma-i awʼo̩."
JER,26,14,"I muda chʼe-mi, go, omi dʼef o̩wo̩-me̩ me̩. Me̩ che mi alu du ki nyo̩, kʼi chʼo̩kpakpa eju e-me̩."
JER,26,15,"Ama me̩ ki muda ma ogbolo-wñ kakini, Iche̩wñ kʼame̩ du mi kpa, mak e̩bie̩ ki ma fʼudu n oñ me̩ adu wa abʼoji o̩la-me̩ kpʼabʼoji ewo-i kpʼabʼoji abo du ku ma dodo ef uwñ ma. Todu, ochochi Jihofa kpe̩ mi wa kʼu kʼo̩la-i du nyʼume̩ eti."
JER,26,16,"Tak amagboji kpʼamone̩ le̩ chaka ka ñw amatama kpʼamakache̩ kakini, I dukpe̩ kʼe̩ne̩-i aku n, todu i ko̩la ñw a ef odu Jihofa, O̩jo̩-wa me̩."
JER,26,17,"Tak abogijo oj ane̩ le̩ iche̩ka kwane̩, oñ ma ko̩la ñw amone̩ du ku ma jeju o̩mo̩ kakini,"
JER,26,18,"Maika e̩ne̩ Mo̩reshe̩t le̩ kache̩ iko He̩ze̩kaya, onu Juda, oñ i ka ñw amone̩ Juda chaka kakini, Abu ki Jihofa ki nʼe̩wñ du aka de̩, kakini,"
JER,26,19,"He̩ze̩kaya onu Juda, kpʼabo Juda chaka dʼu kpa? I chʼerailo i railo Jihofa tak i gbo̩ko̩bo̩ Jihofa kʼi li u eju n? Tak e̩wñ e̩bie̩ne̩ ku Jihofa ka kʼi awa bʼuma ma wʼo̩ n? Awa ache kʼa dʼe̩bie̩ne̩ inaina wa abʼonugo-wa ma-i."
JER,26,20,"E̩ne̩ omune̩ kʼi akache̩ ef odu Jihofa ño̩ do̩mo̩, owñ che Uraya, o̩ma Shemaya, kʼi chʼabo Kiriat-jearim. Owñ la kache̩ achagwunyu ewo-i kpʼachagwunyʼane̩-i teju o̩la du ku Je̩re̩maya ka le̩."
JER,26,21,"Tak e̩gba ku Jiho̩yakim, onu, manyʼabogu-wñ kpʼamagboji-wñ chaka, gbʼo̩la kʼi ka, onu tene kʼi dʼu kpa. Ama e̩gba kʼUraya gbʼo̩, i railo, oñ i ra, i la fʼuma o̩wo̩ nyʼIjipti."
JER,26,22,"Taku Jiho̩yakim, onu, fʼaboke̩le̩ kpe̩ nyʼIjipti, ama che Elne-tan, o̩ma Akbo̩r, manyʼabo kibo̩."
JER,26,23,"Oñ ma dʼUraya kwʼIjipti wa ñwu Jiho̩yakim, onu. Owñ le̩ nʼo̩kwo̩chageli fʼu kpa, oñ i dʼoku-wñ ro̩ tʼugbo ku ma kʼame̩no̩talaka ji."
JER,26,24,"O̩wo̩ Ahaikam, o̩ma Shefan, muda dʼubi Je̩re̩maya, ku ma ki we edʼu ñw amone̩ kpa."
JER,27,1,"E̩gba ejodudu ku Ze̩de̩kaya, o̩ma Josaya, onu Juda, chane̩ ejʼo̩fe̩, o̩la-i kwʼugbo Jihofa wʼugbo Je̩re̩maya."
JER,27,2,"Abu ki Jihofa aka ñwu mi de̩, kakini, Uwe̩ ki fʼe̩cha kpai oli uno̩lo̩ che kʼe̩ ko nʼo̩lo̩-we̩."
JER,27,3,"E̩ la kʼo̩ kpuche̩ rʼonu Ido̩m kpʼonu Moab kpʼonu amo̩ma Amo̩n kpʼonu Taya kpʼonu Saidon, lʼo̩wo̩ amonuche̩ ku ma wa Je̩rusale̩m ugbo Ze̩de̩kaya, onu Juda."
JER,27,4,"Dʼo̩la ide kide̩ ñwu ma tod amodu-ma kakini, Abu ki Jihofa ki nʼe̩wñ du, kʼi chʼO̩jo̩ abo Israe̩l, aka de̩, kakini, E̩wñ ku me̩ aka ñw amodu-me̩ le̩ de̩, kakini,"
JER,27,5,Omi nʼukpahiu-mi lile kpʼo̩wo̩-mi kʼu nadala te̩ chʼane̩-ile̩-i manyʼamone̩ kpʼame̩la abe̩re̩me̩le̩ ku ma jʼane̩ ile̩-i. Oñ nakʼo ñw e̩ne̩ du ki nyʼumieju.
JER,27,6,"Fai, umʼane̩ ane̩-i du ko nyu Ne̩biukadne̩za, onu Babilo̩n, adu-mi, o̩wo̩. U laño̩ mʼe̩wñ iñmi oko du ko ñw u ku ma rʼo̩."
JER,27,7,Abo uche̩ichi uche̩ichi du arʼowñ kpʼo̩ma-wñ kpʼaaju-wñ gbogbo tak iko ane̩-wñ onugo ki jo̩. E̩gbale̩ abo uche̩ichi uche̩ichi wewe kpʼamonu lile adʼowñ chʼadu-ma.
JER,27,8,"I la awatu ka kʼabo uche̩ichi abe̩k ojane̩ ki ma je̩ re̩ Ne̩biukadne̩za, onu Babilo̩n-i n, kʼi ma jʼakʼo̩lo̩-ma tʼofe oli uno̩lo̩ onu Babilo̩n-i n, u la anʼo̩kwochageli kpʼo̩kpo̩ta, kpʼe̩wñ ibi bʼudu ñw abo uche̩ichi le̩, Jihofa aka-i, gbogbo tak u nʼo̩wo̩-wñ fʼuma lie̩ kpa."
JER,27,9,"I la chʼe-ame̩, me̩ ki we enetirʼamakache̩-me̩ kpʼamabifa-me̩ kpʼamano̩na-me̩ kpʼabo ku ma gʼakpa ojale kpʼamochu-me̩ ku ma jʼaka ñwu me̩ kakini, Ame̩ are̩ onu Babilo̩n in."
JER,27,10,"Todu ache̩ olemi ma ka ñwu me̩ le̩, kʼama ki mʼume̩ ño̩ bʼane̩-me̩ te̩ nyʼo̩najiji, kʼomi ki ne me̩ dufu, kʼame̩ ki lenyo̩."
JER,27,11,"Ama abo uche̩ichi kʼi jʼadʼo̩lo̩-wñ tʼofe oli uno̩lo̩ onu Babilo̩n, kʼi arʼo̩, natʼuma no̩ jʼojane̩ e-ma, ma la dodo o̩mo̩, ma anʼuche̩-ma alo, Jihofa aka-i."
JER,27,12,"U la ku teju o̩la-i du ñwu Ze̩de̩kaya, onu Juda, u kakini, Me̩ mʼo̩lo̩-me̩ ko jʼofe oli uno̩lo̩ onu Babilo̩n, ku me̩ rʼowñ kpʼabo-wñ, kʼame̩ ki deju."
JER,27,13,"E̩wñ chi kʼuwe̩ kpʼabo-we̩ aku ñw o̩kwo̩chageli kpʼo̩kpo̩ta kpʼe̩wñ ibi le̩, alu ki Jihofa ka ugbo abo uche̩ichi du ki ma jʼarʼonu Babilo̩n in?"
JER,27,14,"Me̩ ki la netirʼo̩la amakache̩ n ku ma ka ñwu me̩ kakini, Ame̩ arʼonu Babilo̩n in. Todu ache̩ olemi ma ka ñwu me̩ le̩."
JER,27,15,"Omi kpʼuma uche̩ n, Jihofa aka-i; Ma muda akache̩ olemi ef odu-mi, kʼu ne me̩ dufu ku me̩ lenyo̩, owñ chʼame̩ kpʼamakache̩ ku ma jʼakache̩ ñwu me̩."
JER,27,16,"U ño̩ ko̩la ñw amatama kpʼamone̩-i du kakini, Abu ki Jihofa ka de̩, kakini, Ame̩ ki netirʼo̩la amakache̩-me̩ ku ma kache̩ ñwu me̩ n kakini, Go, ma akʼe̩wñ eku unyi Jihofa dabi kwo Babilo̩n wa faifai, todu ache̩ olemi ma jʼaka ñwu me̩ le̩."
JER,27,17,"Me̩ ki netirʼuma n; me̩ rʼonu Babilo̩n, ka me̩ ki deju. E̩wñ chi kʼewo-i amud alache̩?"
JER,27,18,"Iche̩wñ kʼama chʼamakache̩ kʼo̩la Jihofa la dʼugbo-ma ochochi, mak ama ki chologu bo̩ Jihofa ki nʼe̩wñ du kʼe̩wñ eku ki bo̩ jʼef unyi Jihofa, kpai ef unyi onu Juda, kpʼefu Je̩rusale̩m, ki we enyi Babilo̩n."
JER,27,19,"Todu abu ki Jihofa ki nʼe̩wñ du aka ugbo ebijeikpa ki dago waala jo̩, kpai ohimini, kpʼakete, kpʼe̩wñ eku du ki bo̩ jʼef ewo-i,"
JER,27,20,"owñ chʼe-ki Ne̩biukadne̩za, onu Babilo̩n, ma ko kwʼemi e̩gba kʼi mu Je̩konaya, o̩ma Jiho̩yakim, onu Juda, kpʼame̩nojima e-Juda kpai Je̩rusale̩m ño̩ le le̩ n."
JER,27,21,"I-i, abu Jihofa ki nʼe̩wñ du kʼi chʼO̩jo̩ Israe̩l, aka ugbo e̩wñ eku ki bo̩ ef unyi Jihofa kpʼef unyi onu Juda kpʼefu Je̩rusale̩m de̩, kakini,"
JER,27,22,"Ma añʼo̩ nyi Babilo̩n, ane̩ le̩ la ajʼo̩mo̩ gbogbo wʼiko kʼu nyʼafejudʼo, Jihofa aka-i. E̩gbale̩ omi akʼo dabiwa, kʼu ko wa ajʼe̩gu-wñ uña-i."
JER,28,1,"O̩do̩ le̩ gbage̩de̩, e̩gba ku Ze̩de̩kaya onu Juda ma jʼo̩fe̩ ta n, ochu e̩ke̩lu ki nʼoji o̩do̩ me̩ta, Hananaya, o̩ma Azur, akache̩ kʼi chʼabo Gibeo̩n le̩, ko̩la ñwu mi ef unyi Jihofa eju amatama kpʼamone̩ le̩ chaka kakini,"
JER,28,2,"Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Omi fʼoli uno̩lo̩ onu Babilo̩n guche̩ me̩."
JER,28,3,"O̩do̩ meji ajo̩ tak u nakʼe̩wñ eku unyi Jihofa dabi wa jʼuña-i n, owñ chʼe-ki Ne̩biukadne̩za, onu Babilo̩n, ko kwʼuña-i nyi Babilo̩n le̩."
JER,28,4,"U ñʼako Je̩konaya, o̩ma Jiho̩yakim, onu Juda, manyʼabo Juda du ku ma mʼuma ño̩ ku ma nyi Babilo̩n dabi wa jʼuña-i ge̩, Jihofa ka-i, todu nagu oli uno̩lo̩ onu Babilo̩n che̩."
JER,28,5,"Taku Je̩re̩maya, akache̩ le̩, ko̩la ñwu Hananaya akache̩ eju amatama kpʼamone̩ du ku ma dago jo̩ ef unyi Jihofa le̩;"
JER,28,6,"owñ che Je̩re̩maya, akache̩, kakini, Ami! Jihofa ki fʼabe̩le̩ che, Jihofa ki je̩ ache̩ o̩la kʼe̩ ka le̩ ki che̩, kʼi la mʼe̩wñ eku unyi Jihofa, kpʼame̩namu le̩ ko kwo Babilo̩n dabiwa jo̩ uña-i."
JER,28,7,E̩ ki muda gbo̩ o̩la kʼu naka nyʼuwe̩ eti-i kpʼeti amone̩-i du.
JER,28,8,Amakache̩ ku ma wa o̩gba mi kpʼuwe̩ akwʼigbelegbele fʼache̩ ogu kpʼo̩kpo̩ta kpʼe̩wñ ibi ka chʼagwunyu ane̩ wewe kpʼojane̩ ojane̩ lile.
JER,28,9,"I la chʼe-akache̩ kʼi fʼache̩ ure̩do̩ ka, e̩gba kʼo̩la akache̩ le̩ lewa che̩, mak ama ama ka ku Jihofa kpʼakache̩ le̩ wa ochochi."
JER,28,10,"Taku Hananaya, akache̩, mʼoli uno̩lo̩ du kwʼo̩lo̩ Je̩re̩maya, akache̩, oñ i mʼudu guche̩."
JER,28,11,"Taku Hananaya ko̩la eju amone̩ le̩ du kakini, Abu ki Jihofa ka de̩, kakini, Abe̩le̩ oñ omi agu oli uno̩lo̩ Ne̩biukadne̩za, onu Babilo̩n, che̩ bʼo̩lo̩ abo uche̩ichi uche̩ichi du te̩ gbogbo tak o̩do̩ meji ki jo̩. Taku Je̩re̩maya akache̩ le owñ."
JER,28,12,"Oñ abu ku Hananaya, akache̩ le̩, fʼoli uno̩lo̩ guche̩ bʼo̩lo̩ Je̩re̩maya te̩ kpo̩kpe̩ pe̩e̩, o̩la Jihofa wʼugbo Je̩re̩maya, kakini,"
JER,28,13,"Lo kʼe̩ ka ñwu Hananaya kakini, Abu ki Jihofa ka de̩, kakini, Uwe̩ fʼugbo̩lo̩ e-oli guche̩ me̩, e̩ muda fʼugbo̩lo̩ ebije che koji-wñ."
JER,28,14,"Todu abu ki Jihofa ki nʼe̩wñ du, kʼi chʼO̩jo̩ Israe̩l, ka de̩, kakini, Omi mʼebije uno̩lo̩ ko nʼabo uche̩ichi uche̩ichi-i du o̩lo̩ kʼama ki chʼadu ñwu Ne̩biukadne̩za onu Babilo̩n, ma la arʼo̩; u laño̩ mʼame̩wñ iñmi oko ko ñw u ge̩."
JER,28,15,"Taku Je̩re̩maya akache̩ ka ñwu Hananaya akache̩ kakini, Gbo̩, Hananaya, i che Jihofa kpʼuwe̩-i n, uwe̩ muda je̩ ñw amone̩-i ke̩do̩nʼolemi."
JER,28,16,"Todule̩ abu ki Jihofa aka de̩ kakini, Go, omi adʼe̩ kpuche̩ bʼeju ane̩ ile̩-i te̩. O̩do̩-i pitii oñ uwe̩ aku, todabu kʼe̩ ko̩la ubi edagbo̩ Jihofa."
JER,28,17,Abe̩le̩ Hananaya akache̩ le̩ leku ochu ekebie o̩do̩ le̩ gbage̩de̩.
JER,29,1,"O̩la ki jʼef o̩takada ki Je̩re̩maya, akache̩, du kpuche̩ kwo Je̩rusale̩m rʼabogijo ku ma bo̩ ef abo ku ma mu lelo le̩ kpʼamatama kpʼamakache̩ kpʼamone̩ du ku Ne̩biukadne̩za mu lelo akwo Je̩rusale̩m nyi Babilo̩n le̩ de̩."
JER,29,2,"(Owñ chʼabu ku Je̩konaya, onu, kpai iye onu kpʼamonoji kpʼamagboji Juda kpai Je̩rusale̩m kpʼamacho̩na e̩wñ kpʼamagwalo̩ kwo bi Je̩rusale̩m te̩ me̩.)"
JER,29,3,"Je̩re̩maya dʼo̩takada le̩ kpuche̩ lʼo̩wo̩ E̩lasa o̩ma She̩fan kpai Gamaraya, o̩ma Hilkaya, (ama chʼabo ku Ze̩de̩kaya, onu Juda kpe̩ nyi Babilo̩n ugbo Ne̩biukadne̩za, onu Babilo̩n). O̩takada le̩ kakini,"
JER,29,4,"Abu ki Jihofa ki nʼe̩wñ du kʼi chʼO̩jo̩ Israe̩l, aka ñw abo ku ma mu ma ño̩ le̩ chaka, e-kʼomi je̩ ñwu ma mu ma ño̩ kwo Je̩rusale̩m nyi Babilo̩n de̩ kakini,"
JER,29,5,Me̩ kʼunyi ku me̩ jʼef uwñ me̩ fʼe̩wñ gbe̩ ef uche̩ ku me̩ jʼe̩ro-wñ.
JER,29,6,"Me̩ nʼo̩ya, ku me̩ bi amo̩ma e̩ne̩ke̩le̩ kpʼonobule̩. Me̩ ki nʼo̩ya ñw amo̩ma-me̩, me̩ ki la kʼamo̩ma-me̩ onobule̩ kpʼo̩ko̩, kʼama ki bi amo̩ma e̩ne̩ke̩le̩ kpʼonobule̩. Me̩ ki wewe nyʼo̩gba o̩mo̩, uwewe-me̩ ki we ebu wane̩."
JER,29,7,"Me̩ ki tene o̩lafia ewo ugbo kʼu je̩ ñwu ma ño̩ me̩ nyi le̩, me̩ ki la rodubʼO̩jo̩ tod ewo le̩, todu ugbo o̩lafia-wñ oñ me̩ anʼo̩lafia e-me̩."
JER,29,8,"Todu abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Ame̩ ki je̩ ñw amakache̩-me̩ kpʼamabifa-me̩ ku ma jʼef ume̩ le̩ gba me̩ ibe n; me̩ ki la netirʼo̩na ki nyo̩ me̩ eju ku me̩ na le̩ n,"
JER,29,9,"todu ama jʼakache̩ olemi ñwu me̩ ef odu-mi; omi kpʼuma uche̩ n, Jihofa ka-i."
JER,29,10,"Todu abu ki Jihofa aka de̩, kakini, E̩gba kʼo̩do̩ Babilo̩n e̩te̩gwa le̩ jo̩ kpa, nawa fejudo me̩, kʼu nache kʼo̩la kʼu katane̩ ñwu me̩ le̩ kʼi che̩, owñ chʼeko me̩ dabi wʼuña-i."
JER,29,11,"Todu u chema ibe kʼu kpe̩ todu me̩, Jihofa ka-i, owñ chʼibe o̩lafia, i la chʼibe e̩bie̩ne̩ n, kʼu dʼukibeno ñwu me̩ tod ukpoji-me̩ otitala."
JER,29,12,"Tak ame̩ akwado̩ mi, oñ me̩ awa agbo̩ko̩bʼumi, tak u nanetirʼume̩."
JER,29,13,"Ame̩ atene mi, oñ me̩ ali mi; owñ chʼe̩gba ku me̩ tene mi kpʼe̩do̩ʼka."
JER,29,14,"Ame̩ ali mi Jihofa ka-i, tak u narʼamu-me̩ da, oñ nako me̩ kwʼugbo abo uche̩ichi uche̩ichi du kpai kwʼugbo du kʼu ne me̩ ru le̩ wa jo̩, Jihofa ka-i, oñ nako me̩ dabi wa jʼuña ugbo kʼu je̩ ñwu ma ño̩ me̩ kwo le̩."
JER,29,15,"Todabu ku me̩ kakini, Jihofa mʼamakache̩ ko kwane̩ ñw a Babilo̩n me̩,"
JER,29,16,"Abu ki Jihofa ka ugbo onu kʼi gugu oj ede Defid le̩ kpai ugbo amone̩ du ku ma dodo ewo-i, owñ chʼamo̩maye-me̩ ku ma ma dufu kpʼame̩ nyʼef amu n, kakini,"
JER,29,17,"Abu ki Jihofa ki nʼe̩wñ du ka de̩ kakini. Go, omi akʼo̩kwo̩chageli kpai o̩kpo̩ta kpʼe̩wñ ibi kpuche̩ abʼuma ma, oñ naje̩ ñwu ma ku ma dab o̩gbaikolo bibi, e-kʼe̩bie̩ne̩-wñ ma je̩ ñw one̩ je̩ n."
JER,29,18,"Tak u nanʼo̩kwo̩chageli kpai o̩kpo̩ta kpai e̩wñ ibi rano ma, kʼu mʼuma ko jo̩ ku ma ko ma rikpolo tʼemi tʼano̩mo̩ tʼojane̩ ojane̩ ane̩-ile̩ du, ku ma mud e̩wñ ihie̩ne̩ kpai e̩wñ ugoju kpai e̩wñ chui, kpai oli ina ef abo uche̩ichi uche̩ichi du ugbo kʼu ne ma ru le̩."
JER,29,19,"Todabu ku ma ma nyʼo̩la-mi eti n, Jihofa ka-i, owñ chʼe-kʼomi takpa kwane̩ ko kpuche̩ rʼuma lʼo̩wo̩ amadu-mi amakache̩ le̩. Ame̩ muda ko̩ enye̩ti, Jihofa ka-i."
JER,29,20,"Oñ ame̩ ku ma mʼume̩ ño̩ le̩ chaka kʼomi ko me̩ kpe̩ kwo Je̩rusale̩m nyi Babilo̩n le̩, me̩ ki gbʼo̩la Jihofa kakini."
JER,29,21,"Abu ki Jihofa ki nʼe̩wñ du kʼi chʼO̩jo̩ Israe̩l ka ugbo Ehab, o̩ma Kolaya, kpai Ze̩de̩kaya, o̩ma Maaseya, ku ma kache̩ olemi ñwu me̩ ef odu-mi le̩: Go, omi ako ma nyu Ne̩biukadre̩za, onu Babilo̩n, o̩wo̩, tak owñ akpa ma eju-me̩."
JER,29,22,"Todu ma, oñ abo ku ma ño̩ kwo Juda nyi Babilo̩n le̩ chaka anʼina-i abu kakini, Jihofa ki dʼuwe̩ ehe kʼe̩ dʼalu ku Ze̩de̩kaya kpai Ehab de̩, owñ chʼabo kʼonu Babilo̩n fu ro̩ ef una,"
JER,29,23,"todabu ku ma fʼe̩wñ ibe̩te̩ che Israe̩l, ku ma bʼamo̩ya amekeji-ma dachi, ma laño̩ ka o̩la olemi ef odu-mi e-kʼomi ma ñwa ñwu ma n. Omi chʼe̩ne̩ ki ma, u laño̩ chʼe̩nibenu-wñ, Jihofa ka-i."
JER,29,24,"Uwe̩ ki ka o̩la She̩maya e-Nehelam le̩, kakini,"
JER,29,25,"Alu ki Jihofa ki nʼe̩wñ du, ki chʼO̩jo̩ Israe̩l aka de̩, kakini, Todabu kʼe̩ kʼo̩takada kpuche̩ ef odu e-we̩ rʼamone̩ du ku ma jo̩ Je̩rusale̩m, kpai tʼugbo Ze̩fanaya, o̩ma Maaseya atama le̩, kpai tʼugbo amatama chaka ka ki,"
JER,29,26,"Jihofa mʼe̩ du chʼatama koji Je̩hoyada, atama, kʼuwe̩ ki nʼo̩da amahimu du ku ma kache̩ ef unyi Jihofa, kʼe̩ mʼuma ko nyʼodo kʼe̩ fʼiku kpanyʼuma o̩fa."
JER,29,27,Mak e̩wñ chi kʼe̩ ma dejuru Je̩re̩maya e-Anato̩t kʼi do̩mo̩ akache̩ ñwu me̩ le̩ n?
JER,29,28,"Todu i fʼuche̩ kpe̩ru wa Babilo̩n emi kakini, Me̩ akpo̩kpe̩ ef amu le̩; me̩ fʼunyi ko̩ ku me̩ jʼef uwñ, me̩ ki la fʼe̩wñ gbe̩ uche̩ ku me̩ je̩ e̩ro-wñ."
JER,29,29,"Oñ Ze̩fanaya, atama fʼo̩kalatu le̩ che ñwu Je̩re̩maya akache̩ gbo̩."
JER,29,30,"Tak o̩la Jihofa wʼugbo Je̩re̩maya kakini,"
JER,29,31,"Fʼuche̩ kpe̩rʼame̩namu le̩ chaka kakini, O̩la She̩maya e-Nehelam ku Jihofa aka de̩ kakini, Todabu ku She̩maya fʼache̩ ka ñwu me̩ ki ma chʼomi kpʼo̩ uche̩ n, kʼi la je̩ ñwu me̩ ke̩do̩no olemi,"
JER,29,32,"todule̩ abu ki Jihofa aka de̩, kakini, Go, nabʼudu ñwu She̩maya e̩ne̩ Nehelam kpʼugbe̩-wñ; i anʼe̩ne̩ke̩le̩ du ki agugu ef amone̩-i n; eju-wñ la ali e̩wñ e̩nyo̩ kʼu nache ñw abo-mi-i n, Jihofa ka-i, todabu kʼi te̩tako̩la ubi edagbo̩ Jihofa."
JER,30,1,"O̩la ki kwʼugbo Jihofa wʼugbo Je̩re̩maya de̩, kakini,"
JER,30,2,"Abu ki Jihofa, O̩jo̩ Israe̩l, aka de̩, kakini, E̩ nafʼo̩la du kʼu ka ñw e̩ ko̩ nyʼibuku."
JER,30,3,"Todu, go, iko-wñ awa, Jihofa aka-i, kʼomi arʼamu abo-mi Israe̩l kpai Juda da, Jihofa aka-i, tak u naje̩ ñw ma dabi wʼane̩ kʼu du ñw amata-ma, taku ma agba."
JER,30,4,"O̩la Israe̩l kpai Juda ki Jihofa ka de̩, kakini:"
JER,30,5,Todu abu ki Jihofa aka de̩ kakini:
JER,30,6,"Tene ta, ku me̩ go,"
JER,30,7,Atogwo! todu o̩jo̩ kʼa ka-i tabale
JER,30,8,"Oñ abe̩le̩ i ade̩, iko le̩ nagu oli uno̩lo̩-wñ che̩ bʼume̩ o̩lo̩ te̩, Jihofa ki nʼe̩wñ du aka-i, U la afʼiku-we̩ jada; ab o̩wo̩ ejaduña año̩ dʼowñ chʼadu-ma ge̩ n."
JER,30,9,"Ma muda are̩ Jihofa O̩jo̩-ma kpai Defid onu-ma, kʼomi adʼu kwane̩ todu ma."
JER,30,10,"Todule̩, uwe̩, O Jeko̩b adu-mi, e̩ ki railo n, Jihofa aka-i, e̩do̩-we̩ ki da kpu n, O Israe̩l;"
JER,30,11,"Todu omi dʼugbo we̩ kʼu najadu we̩,"
JER,30,12,"Todu abu ki Jihofa aka de̩, kakini:"
JER,30,13,"I nʼe̩ne̩ du kʼi agbʼomu-we̩ ka n,"
JER,30,14,Amonuku-we̩ o̩lali chaka gbenyo̩ we̩ me̩;
JER,30,15,E̩wñ chi kʼe̩ kwa tod ewo̩ ki awʼe̩?
JER,30,16,"Todule̩ ma ak abo du ku ma du we̩ mi mi,"
JER,30,17,"Todu omi adʼo̩lafia dabi wa ñw e̩,"
JER,30,18,"Abu ki Jihofa aka de̩, kakini;"
JER,30,19,"Eli ugwa kpʼomuko̩la abo ku ma chiya,"
JER,30,20,"Amo̩ma-ma ñʼade̩ alu ku ma de̩ igbelegbele,"
JER,30,21,"E̩nojima-ma achʼe̩ne̩ e-ma onugo,"
JER,30,22,"Tak ame̩ achʼamone̩ e-mi,"
JER,30,23,Me̩ go afu ibi e-Jihofa!
JER,30,24,"Uwe̩do̩ Jihofa ki kpuna le̩ adabi n,"
JER,31,1,"Iko le̩ omi achʼO̩jo̩ abo̩lo̩pu o̩lo̩pu Israe̩l du, oñ ama achʼamone̩ e-mi, Jihofa ka-i."
JER,31,2,"Abu ki Jihofa aka de̩, kakini:"
JER,31,3,Jihofa kwotejugede ñw mi kwʼo̩najiji.
JER,31,4,"Nadabi ane we̩, ene̩-we̩ la achi n,"
JER,31,5,Uwe̩ adabi agbe̩ uche̩ achiwebe̩te̩ma
JER,31,6,Todu o̩jo̩-wñ ade̩ e̩gba kʼamadide adudo̩
JER,31,7,Todu abu ki Jihofa aka de̩ kakini;
JER,31,8,"Go, omi ako ma kwʼane̩ o̩wo̩ o̩pata ate̩ wa,"
JER,31,9,"Ma awa kpai aku ero̩,"
JER,31,10,"O abo uche̩ichi uche̩ichi, me̩ gbʼo̩la Jihofa,"
JER,31,11,"Todu Jihofa fu Jeko̩b la tane̩ me̩,"
JER,31,12,"Ma la awa akeli taa oj otete Zayo̩n,"
JER,31,13,"E̩gbale̩ amigbe̩le̩ ku ma ma mʼe̩ne̩ke̩le̩ n ayo̩ ef ido,"
JER,31,14,"Nanʼula kʼamatama efu,"
JER,31,15,"Abu ki Jihofa aka de̩, kakini:"
JER,31,16,Abu ki Jihofa aka de̩ kakini:
JER,31,17,"I chenʼukibeno tod ejo̩gba-we̩,"
JER,31,18,"U gbo̩ abu kʼlfraim do̩mo̩ afifi kakini,"
JER,31,19,"Abu kʼu muna ochochi, u chane̩ ejumama;"
JER,31,20,Ifraim chʼo̩ma ufe̩do̩-mi?
JER,31,21,"E̩ kʼoli ujiwe gwanyane̩ ñw o̩la-we̩,"
JER,31,22,Gbogbo nyʼe̩gba oñ e̩ ale tʼemi tʼano̩mo̩ kade?
JER,31,23,"Abu ki Jihofa ki nʼe̩wñ du kʼi chʼO̩jo̩ Israe̩l aka de̩, kakini, E̩ne̩de̩-i ma ñʼadʼo̩la-i ka ojane̩ Juda kpai ef ewo-wñ, e̩gba kʼu mʼamu-ma le̩ ko dabiwa, ma akakini,"
JER,31,24,"Taku Juda kpʼewo ewo-wñ du ajo̩ kpʼomune̩ o̩mo̩, kpʼamaluche̩, kpʼabo ku ma nʼujo̩ ujo̩ e̩wño̩re̩-ma ale."
JER,31,25,Todu nache kʼefu onugo one̩ du kʼuhia fʼu hia ki ko̩ oñ naje̩ ñw onugo one̩ du ki ache̩do̩dudu ki bo̩.
JER,31,26,"E-le̩ kad o̩mo̩, oñ u mʼolu ji, u la go, oñ olu kʼu le̩ la rinyo̩ ñw mi."
JER,31,27,"Go, o̩jo̩-wñ awa, Jihofa ka-i, e̩gba kʼomi akʼugbe̩ one̩ kpai ugbe̩ e̩la abe̩re̩me̩le̩ gbe̩ unyi Israe̩l kpai unyi Juda."
JER,31,28,"Oñ alu kʼu te̩tʼafʼeju te̩ ma kʼu chi rinyo̩ kʼu ño̩ kpo̩fo̩, kʼu gu lo̩, kʼu kpabie̩ rinyo̩, kʼu ño̩ chʼo e̩bie̩ne̩, abe̩le̩ nafejute̩ ma kʼu fʼuma ne, kʼu ño̩ ko ma gbe̩, Jihofa ka-i."
JER,31,29,"Adiko le̩ ma ñʼaka kakini,"
JER,31,30,"E̩ne̩ne̩ne̩ne̩ muda aku tod udu e-wñ ki fe̩; e̩ne̩ du ki fʼe̩ro achiwebe̩te̩ma e̩ka je̩, enyi e̩ne̩ le̩ akpijele."
JER,31,31,"Go, iko-wñ awa, Jihofa ka-i, e̩gba kʼomi akpʼalo tito̩ kpʼabunyi Israe̩l kpʼabunyi Juda."
JER,31,32,"Alo le̩ adab e-kʼomi kpe̩ kpʼamata-ma e̩gba kʼu gwo̩nyu ma o̩wo̩ kʼu ko ma kwʼojane̩ Ijipti dufu le̩ n, alo-mi le̩ ma fʼu bie̩, abu kʼu chaka chʼo̩ko̩ ñwu ma, Jihofa ka-i."
JER,31,33,"Alo kʼomi akpe̩ kpʼunyi Israe̩l e̩gba kʼo̩jo̩ e-le̩ lale la de̩, kakini, Nadʼuko̩-o̩la-mi tʼuma efu, oñ nakʼo̩ nyʼef e̩do̩-ma; tak u nachʼO̩jo̩-ma, oñ ma achʼabo-mi."
JER,31,34,"Tak e̩ne̩ne̩ne̩ne̩-ma ñʼakʼekeji-wñ n, e̩ne̩ne̩ne̩ne̩ la ñʼako̩ o̩maye-wñ n kakini, E̩ ki fu Jihofa ma; todu o̩chaka-ma ama mi, akwʼugbo e̩ne̩ ki nya gbogbo wʼugbo e̩ne̩ ki tule ef uma, Jihofa ka-i; todu natʼudu ku ma fe̩ no̩ ñwu ma, u ñʼare-wa adure-ma ge̩ n."
JER,31,35,Abu ki Jihofa
JER,31,36,"Iche̩wñ kʼe̩wñ uhio̩me̩ kide̩ kwo bʼumi o̩gba te̩, Jihofa aka-i,"
JER,31,37,"Abu ki Jihofa ka de̩, kakini:"
JER,31,38,"Go, o̩jo̩-wñ awa, Jihofa ka-i, kʼama ane̩ ewo-i ñw Jihofa, akwʼo̩do̩go̩ Hanane̩l gbogbo wʼalaku agbade aku meji le̩."
JER,31,39,"Tak iku e̩ñwa-wñ ñʼalo gu o̩mo̩ du kpaala gbogbo wʼuwo Gare̩b, tak i arida wa Goa."
JER,31,40,"Tak o̩gbo̩ o̩go̩ ugbo kʼoku one̩ kpai elulu-wñ jo̩ le̩ kpai oko oko du gbogbo wʼaji Kidro̩n, wʼagbade alaku Anya kʼi dʼo̩wo̩ olodudu le̩ afo̩ todu Jihofa; ma ñʼachi rinyo̩ n, ma lañʼagulo̩ ogbegbele̩ ge̩ n."
JER,32,1,"O̩la ki kwʼugbo Jihofa wʼugbo Je̩re̩maya o̩do̩ e̩ke̩gwa ku Ze̩de̩kaya jʼonu Juda, owñ chʼo̩do̩ Ne̩biukadre̩za e̩ke̩gwe̩jo̩."
JER,32,2,"Iko le̩ abogu onu Babilo̩n kpala nyu Je̩rusale̩m jo̩; ma la fu Je̩re̩maya, akache̩, dahi tʼef ologbo abo ide, e-ki dʼunyi onu Juda le̩."
JER,32,3,"Todu Ze̩de̩kaya, onu Juda, fʼu dahi tʼo̩mo̩ kakini, E̩wñ chi kʼuwe̩ akache̩ kʼe̩ kakini, Abu ki Jihofa ka de̩, kakini, Go omi adʼewo-i tʼef o̩wo̩ onu Babilo̩n; owñ la afʼu du;"
JER,32,4,"Ze̩de̩kaya onu Juda la afʼabo Kaldia o̩wo̩ tane̩ n, ma muda adʼowñ tʼef o̩wo̩ onu Babilo̩n chuu, ama meji akʼalu de ako̩la, eju-ma meji la ade."
JER,32,5,"I adu Ze̩dekaya nyi Babilo̩n. O̩mo̩ i la ade̩ gbogbo tak u nawa fejudo wñ, Jihofa ka-i. Dagba me̩ chaka jogu kpʼabo Kaldia, i ara ñwu me̩ n."
JER,32,6,"Taku Je̩re̩maya kakini, O̩la Jihofa wʼugbo mi kakini,"
JER,32,7,"Go, Haname̩l, o̩ma Shalum, o̩maye ata-we̩ le̩, awʼugbo we̩ kakini, Mʼoko-mi ki dʼAnato̩t gba la; todu uwe̩ chʼefu pio̩o̩ kʼe̩ nʼo̩da kʼe̩ gba tane̩."
JER,32,8,"Abe̩le̩ Haname̩l, o̩ma o̩maye ata-mi le̩, lewʼugbo mi ef ologbo abo ide alu kʼo̩la Jihofa ka. Oñ i ka ñwu mi kakini, Agba e̩ mʼoko-mi ki dʼAnato̩t e-ane̩ Be̩njamin gba la; todu uwe̩ nʼo̩da ogu-wñ eje̩, kpʼo̩da e̩gba tane̩; mʼu gba la ñw o̩la-we̩. E̩gbale̩ omi ma ka kʼo̩la Jihofa le̩ de̩."
JER,32,9,"Tak u mʼoko ki dʼAnato̩t le̩ gba la o̩wo̩ Haname̩l, o̩ma o̩maye ata-mi le̩. U la fʼo̩ko̩-wñ ñwa ñw u, owñ che she̩ke̩l ajifa me̩gwebie."
JER,32,10,"Taku mʼo̩wo̩-mi du tʼo̩takada-wñ, u la fʼu hiuko̩. Tak u fʼame̩nibenu do̩ wa, oñ u fʼo̩ko̩-wñ ñwa ñw u oj e̩bo̩."
JER,32,11,"Abe̩le̩ u mʼo̩takada ijali e̩wñ ela tʼe-ku ma fʼu hiuko̩ alu kʼuko̩-wñ kpai uhio̩me̩-wñ de̩, kpʼe-kʼi chʼe̩bi te̩ ko;"
JER,32,12,"oñ u mʼo̩takada ijali e̩wñ kʼu la le̩ du ñwu Baruk, o̩ma Neraya, o̩ma Maseya, eju Haname̩l, o̩ma o̩maye ata-mi le̩ kpʼeju ame̩nibenu ku ma dʼo̩wo̩-ma tʼo̩takada ijali e̩wñ kʼu la le̩, eju amaJu chaka ku ma gugu jʼef ologbo abo ide le̩."
JER,32,13,"Tak u ñwañwu Baruk eju-ma kakini,"
JER,32,14,"Abu ki Jihofa ki nʼe̩wñ du, kʼi chʼO̩jo̩ Israe̩l, ka de̩, kakini, Mʼo̩takada ijali-i ko, owñ chʼo̩takada ijali e̩wñ kʼe̩ la ku ma fʼu hiuko̩-i, kpʼo̩takada ijali ki che̩bite̩-i, kʼe̩ ko nyʼef ucha ku ma nʼama bo̩, todu kʼi kpo̩kpe̩."
JER,32,15,"Todu abu ki Jihofa ki nʼe̩wñ du kʼi chʼO̩jo̩ Israe̩l ka de̩, kakini, Ma ñʼadabi la unyi kpʼane̩ kpʼuche̩ achiwebe̩te̩ma oj ane̩-i ge̩."
JER,32,16,"Oñ abu kʼu mʼo̩takada ijali e̩wñ kʼu la le̩ du ñwu Baruk, o̩ma Neraya, u rodubo̩ Jihofa kakini,"
JER,32,17,"Ayaa, Ondu Jihofa, go, uwe̩ nʼukpahiu-we̩ kpʼo̩wo̩-we̩ kʼe̩ nadala te̩ nyi efojale kpʼane̩ ile̩. I nʼe̩wñ du ki gbiti tʼe̩ le n."
JER,32,18,"Uwe̩ adʼufe̩de̩nyo̩ ña abo icham nyʼo̩gwo̩ko̩ icham nyʼo̩gwo̩ko̩; e̩ la kʼudu kʼamata fe̩ nʼamo̩ma-ma agbe̩do̩ ubi-ma. O̩jo̩ ukpahiu e-inaina, Jihofa ki nʼe̩wñ du, oñ odu-wñ ko̩."
JER,32,19,"Inaina-wñ chʼef o̩la elo, ukpahiu-wñ chʼef uko̩lo̩ eche. Eju-wñ la che̩birʼo̩na o̩na du kʼamone̩ ale, kʼi du ñw e̩ne̩ne̩ne̩ne̩ teju alu kʼo̩na-wñ de̩, kpai alu kʼe̩ro e̩wñ kʼi ache de̩."
JER,32,20,Owñ le̩ kʼi kʼujiwe kpʼuno̩ jo̩ oj ane̩ Ijipti gbogbo tʼojoluñini; tʼef abo Israe̩l tʼef amone̩ ki bo̩; kʼe̩ la fʼodu ne̩ ñw o̩la-we̩ alu ki de̩ eñini-i.
JER,32,21,E̩ la nʼujiwe kpʼuno̩ kpʼo̩wo̩ ukpahiu kpʼo̩wo̩ ki chenadala te̩ kpʼubailo lile kʼabo-we̩ Israe̩l kwʼoj ane̩ Ijipti dufu.
JER,32,22,"E̩ laño̩ mʼane̩-i kʼe̩ go̩ ñw amata-ma ka kʼe̩ ko ñwu ma le̩ ko ñwu ma, owñ chʼane̩ ugbo kʼomi e̩nya kpʼiño̩ nacha-i."
JER,32,23,"Oñ ma lewa mʼu gba; ma muda gbʼomu-we̩ gbo̩ n, ma la lule̩ tʼuko̩-o̩la-we̩ ubi n. Ma te̩tache e̩wñ du kʼe̩ ñwa ñwu ma ku ma che le̩ n. Todule̩ oñ uwe̩ je̩ ñw e̩bie̩ne̩-i du wa bʼuma ma."
JER,32,24,"E̩ go, ugbudu ugbudu ma kpa jo̩-i, ma lewa ewo-i ku ma fʼu du. Ma la mʼewo-i du tʼo̩wo̩ abo Kaldia ku ma wa akʼogu bʼo̩, todu o̩kwo̩chageli kpʼukpo̩ta kpʼe̩wñ ibi. E̩wñ kʼe̩ ka le̩ lewa che me̩. E̩ la go, e̩ cheliʼu."
JER,32,25,"O Ondu Jihofa, e̩ la ka ñwu mi kakini, E̩ nʼo̩ko̩ fʼane̩ uche̩ le̩ la, kʼe̩ dʼame̩nijali wa. E̩ la mʼewo-i du tʼo̩wo̩ abo Kaldia me̩."
JER,32,26,"Tak o̩la Jihofa lewʼugbo Je̩re̩maya kakini,"
JER,32,27,"Go, omi che Jihofa kʼi chʼO̩jo̩ o̩re̩la du. I nʼe̩wñ ki gbiti tʼumi le?"
JER,32,28,"Todule̩ abu ki Jihofa ka de̩, kakini, Go, omi adʼewo-i tʼo̩wo̩ abo Kaldia, kpai tʼo̩wo̩ Ne̩biukadre̩za, onu Babilo̩n, owñ la adʼu."
JER,32,29,"Oñ abo Kaldia ku ma kʼogu bʼewo-i awa dʼuna tʼewo-i, ma la agʼu jo, manyʼunyi unyi-wñ ugbo ku ma kʼotulale wa ñwu Beal, ku ma laño̩ kʼe̩wñ iche̩bo̩ omi wa dafo ñw amo̩jo̩ omune̩ ojokunyi-wñ le̩ ku ma nyʼumi uwe̩do̩."
JER,32,30,"Todu amo̩ma Israe̩l kpʼamo̩ma Juda fʼe̩wñ ki bie̩ne̩ kate che eju-mi kwʼo̩jo̩kolobia-ma; todu amo̩ma Israe̩l nʼuko̩lo̩ o̩wo̩-ma nyʼumi uwe̩do̩ kate, Jihofa ka-i."
JER,32,31,"Todu ewo-i tetachʼe̩wñ ki dʼuwe̩do̩ kpʼe̩do̩fulu-mi kwane̩ akwʼo̩jo̩ ku ma ne gbogbo tʼeñini-i; todu kʼu mʼu du bʼumi eju te̩,"
JER,32,32,"todu e̩wñ biene̩ kʼamo̩ma Israe̩l kpʼamo̩ma Juda che ku ma nyʼumi uwe̩do̩, tʼama tʼamonu-ma, tʼamagboji-ma, tʼamatama-ma, tʼamakache̩-ma, tʼabo Juda, tʼabo ku ma dodo Je̩rusale̩m."
JER,32,33,"Ma la mʼubi dagba mi, ma la dʼeju te̩ ñw mi n. Dagba kʼu chaka ko̩ ma e̩wñ, kʼu la takpa takpa kwane̩ ako̩ ma, ma la neti ku ma gbʼuko̩-o̩la n."
JER,32,34,"Ma muda kʼe̩wñ ihie̩ne̩-ma jʼef unyi ku ma dʼodu-mi mʼo̩ le̩, ku ma fʼu daji."
JER,32,35,"Ma laño̩ ne otete otete Beal, kʼi jo̩ ef o̩go̩ o̩ma Hinom le̩, kʼama ki je̩ ñw amo̩ma-ma e̩ne̩ke̩le̩ kpʼonobule̩ ku ma lewa gu ef una du nyʼugbo Mole̩k. Omi la ñwʼe-le̩ ñwu ma n, i la wewʼef e̩do̩-mi kʼama ki che e̩wñ ihie̩ne̩ abe̩i, ku ma je̩ ñwu Juda dure n."
JER,32,36,"Todule̩ fa-i e̩wñ ki Jihofa O̩jo̩ Israe̩l aka ugbo ewo-i ku me̩ nʼo̩la-wñ aka kakini, Ma mʼu du tʼo̩wo̩ onu Babilo̩n lugbo o̩kwo̩chageli kpʼo̩kpo̩ta kpʼe̩wñ ibi, kakini,"
JER,32,37,"Go, nako ma kwʼojane̩ ojane̩ du ugbo kʼu ne ma nyi ef uwe̩do̩-mi kpʼe̩do̩fulu-mi kpʼeju e̩kpa nana nana wa; oñ nako ma dabi wʼuña-i, u la aje̩ ñwu ma jo̩ to̩ko̩o̩."
JER,32,38,"Tak ama ache amone̩-mi, oñ omi ache O̩jo̩ e-ma."
JER,32,39,"U la adʼe̩do̩ʼka kpʼo̩naʼka ñwu ma kʼama ki railo mi ogbegbele̩, todu ki mud e̩nyo̩ ñwu ma kpʼamo̩ma-ma ubi-ma ge̩."
JER,32,40,"Tak omi akpʼalo ogbegbele̩ kpʼama, kʼomi ma ñʼana bʼuma ubi te̩ ef e̩nyo̩ eche ñwu ma n. Omi la adʼailo-mi tʼef e̩do̩-ma, kʼama ki we ekwo bʼumi te̩."
JER,32,41,"Ochochi, nayo̩ ñwu ma kʼu che e̩nyo̩ ñwu ma. U la ako ma gbe̩ ef ane̩-i ef ochochi kpʼe̩do̩-mi chaka, kpʼonugo-mi chaka ge̩."
JER,32,42,"Todu abu ki Jihofa ka de̩, kakini, Alu kʼu ko e̩bie̩ne̩ inaina-i wa abʼamone̩-i ma, abe̩le̩ nakʼe̩wñ e̩nyo̩ du kʼu kʼo̩la-wñ tane̩ ñwu ma wa abʼuma ma ge̩."
JER,32,43,"Ma la alʼane̩ uche̩ oj ane̩-i ugbo ku me̩ kakini, I chʼalache̩ te̩ ofo, one̩ kpʼe̩la abe̩re̩me̩le̩ de̩ n, ma mʼu du tʼo̩wo̩ abo Kaldia me̩."
JER,32,44,"O̩mo̩ amone̩ anʼo̩ko̩ la ane̩ uche̩, ma la adʼo̩wo̩ tʼo̩takada ijali-wñ, ma la a hi uko̩, oñ ma adʼame̩nibenu wa oj ane̩ Be̩njamin, kpʼane̩ ki le̩ Je̩rusale̩m daka kpʼewo ewo Juda kpʼewo ewo ane̩ uwo kpʼewo ewo ugbo kʼane̩ de̩ te̩e̩le̩ kpʼewo ewo ane̩ o̩wo̩ o̩pata o̩gane̩, todu naje̩ ñw amu ma ki rida ku ma dabi, Jihofa ka-i."
JER,33,1,"Tak o̩la Jihofa ño̩ wʼugbo Je̩re̩maya onuʼke̩ji abu ku ma fʼu dahi te̩ ologbo unyi abo ide le̩, kakini,"
JER,33,2,"Abu ki Jihofa, kʼi ache ka de̩, owñ che Jihofa kʼi fʼu bo̩ kʼi lonyane̩; odu-wñ ko̩ Jihofa; i kakini,"
JER,33,3,"kwa do̩ mi, oñ nadohi ñw e̩, u la akʼe̩wñ inaina kʼo̩wo̩ one̩ ma tu n e-kʼuwe̩ ma mʼo̩ n ñʼuwe̩."
JER,33,4,"Todu abu ki Jihofa, O̩jo̩ Israe̩l, ka ugbo unyi unyi ewo-i kpai ugbo unyi unyi amonu Juda ku ma kpo̩fo̩ wane̩ ku ma mʼu ko chʼaku tod ugbudu ku ma du le̩ kpai o̩kwo̩chageli."
JER,33,5,"Abu ku ma wa akogu bʼabo Kaldia, ku ma ño̩ kʼoku one̩ jʼef uwñ e̩ko̩, owñ chʼone̩ kʼomi kpa ef uwe̩do̩-mi kpai ef e̩do̩fulu-mi, kpʼabo du kʼe̩wñ bibi-ma ku ma che je̩ ñwu mi dʼeju-mi maja bʼewo-i te̩."
JER,33,6,"Go nafʼikete-ma ji kʼu fʼu kpa, oñ nachʼo̩ga-ma kpa; tak u nadʼure̩do̩ kpʼochochi ololo ololo tejugede ñwu ma."
JER,33,7,"Tak u nafʼamu Juda kpʼamu Israe̩l rida, oñ nadabi ne ma alu ku ma de̩ e̩gba ejodudu le̩."
JER,33,8,"U la agwe̩ ma bʼudu du ku ma fe̩ ku ma du mi re le̩ te̩. U la atʼudu du ku ma fe̩ ku ma du mi re le̩ no̩ ge̩,"
JER,33,9,"oñ ewo-i achʼodu uyo̩ ñwu mi kpʼuñwulo̩ kpʼojima eju abo uche̩ichi ane̩ ile̩-i du, ku ma agbʼinabali e̩nyo̩ du kʼu nache ñwu ma. Ma la arailo, o̩la-ma aga noji e̩wñ e̩nyo̩ du kpʼure̩do̩ du kʼomi agba wa ñw u."
JER,33,10,"Abu ki Jihofa aka de̩, Ugbo-i ku me̩ kʼo̩la-wñ kakini, oku ane̩ i che, one̩ kpʼe̩la abe̩re̩me̩le̩ dʼemi n, owñ chʼef ewo ewo Juda kpʼo̩na o̩na Je̩rusale̩m ugbo kʼi chʼalache̩, ugbo kʼone̩ ma de̩ n, kʼone̩ ma dodo n, kʼe̩la abe̩re̩me̩le̩ du ma do̩mo̩ n-i,"
JER,33,11,"ma adabi gbo̩ omuko̩la uyo̩ kpʼomuko̩la e̩do̩ e̩bo̩ kpʼomuko̩la o̩ko̩ya tito̩ kpʼomuko̩la o̩ya tito̩, kpʼomuko̩la abo ku ma kakini, A ki gogbodo̩ Jihofa kʼi nʼe̩wñ du, todu Jihofa che nyo̩, todu ufe̩de̩nyo̩-wñ chʼogbegbele̩, kpʼe-abo ku ma kʼe̩wñ ugwa wʼef unyi Jihofa ge̩. Todu nache kʼamu ane̩-i kʼi rida kʼi dʼalu kʼi de̩ e̩gba ejodudu le̩, Jihofa aka-i."
JER,33,12,"Abu ki Jihofa ki nʼe̩wñ du aka de̩ kakini, Ef uña oku ane̩ ugbo kʼone̩ kpʼe̩la abe̩re̩me̩le̩ ma de̩ n-i, kpʼewo ewo-wñ chaka, ugbo kʼamadidala agugu, ku ma ñʼaje̩ ñw ame̩wño̩re̩-ma egini ki dachi jo̩, adabi de̩ ge̩."
JER,33,13,"Ef ewo ewo ane̩ uwo-wñ, kpai ef ewo ewo ane̩ o̩go̩-wñ, kpʼef ewo ewo o̩wo̩ o̩pata o̩gane̩, kpʼe-oj ane̩ Be̩njamin, kpʼuña uña ki me̩ru Je̩rusale̩m kpʼewo ewo Juda, ame̩wño̩re̩ egini ñʼadabi le o̩gane̩ o̩wo̩ e̩ne̩ kʼi akʼuma aluka okoke, Jihofa ka-i."
JER,33,14,"Go, iko-wñ awa, Jihofa ka-i, kʼomi ache teju o̩la e̩nyo̩ kʼu ka ugbo unyi Israe̩l kpai ugbo unyi Juda."
JER,33,15,"Iko le̩ kpʼe̩gba le̩, naje̩ ñw Epa O̩kpakpa kʼi pa ñwu Defid; owñ le̩ ache teju alu kʼoji ajo̩ o̩kpakpa ka, i la ache e̩wñ o̩kpakpa oj ane̩-i."
JER,33,16,"Iko le̩ ma ajadu Juda, Je̩rusale̩m la agugu to̩ko̩o̩; odu-wñ ku ma la adʼo̩ le̩ de̩ kakini, JIHOFA O̩KPAKPA-WA."
JER,33,17,"Todu abuki Jihofa aka de̩ kakini, One̩ aña Defid kʼi gugu oj ede abo unyi Israe̩l ogbegbele̩ n;"
JER,33,18,"one̩ kʼi akʼe̩wñ iche̩bo̩ e̩gujo wa, kʼi la agu e̩wñ ele ku ma ko wa jo, kʼi la ñʼachʼiche̩bo̩ o̩gba-mi o̩ko̩ko̩lo̩ la aña amatama ku ma chʼabo Lifai n."
JER,33,19,"Tak o̩la Jihofa wʼugbo Je̩re̩maya kakini,"
JER,33,20,"Abu ki Jihofa aka de̩, kakini, Iche̩wñ kʼame̩ neke fʼalo-mi e-o̩ro̩ka bie̩, kpʼalo-mi e-odu, kʼodu kpʼo̩ro̩ka ki we ede̩ iko-wñ,"
JER,33,21,"mak e̩gba le̩ ma neke ño̩ fʼalo-mi kʼu kpe̩ kpai Defid adu-mi bie̩, todu kʼi we enʼo̩ma kʼi ajʼonu gugu oj ede-wñ; kpʼabo Lifai ku ma chʼamatama, abo ku ma che e̩wñ ñwu mi le̩."
JER,33,22,"Abu ku ma ma neke kʼuwewe e̩wñ ojale aluka n, ku ma ma la neke ñwa e̩lanyi ohimini n; alu le̩ naje̩ ñw ugbe̩ Defid adu-mi, kpʼugbe̩ abo Lifai ku ma che e̩wñ ñwu mi wewe nyʼo̩gba."
JER,33,23,"Oñ o̩la Jihofa wʼugbo Je̩re̩maya kakini,"
JER,33,24,"Ibe-we̩ chetʼe̩wñ kʼabo-i jʼaka kakini, O̩pu meji ki Jihofa chi le̩, i mʼu ko rinyo̩ me̩ n? Abu ku ma chʼe̩de̩te̩ abo-mi de̩, kʼama ki we echʼuche̩ichi amone̩ eju-ma."
JER,33,25,"Abu ki Jihofa aka de̩ kakini, Iche̩wñ kʼalo-mi e-o̩ro̩ka kpʼodu ma dago n, kʼi ma chʼomi fʼuhio̩me̩ efojale kpʼane̩-ile̩ ñwa te̩ n;"
JER,33,26,"mak e̩gbale̩ omi ñʼakʼugbe̩ Jeko̩b kpʼe-Defid, adu-mi, rinyo̩, kʼu we echi ugbe̩-wñ ku ma chʼame̩nuto̩gba ugbe̩ Ebraham kpʼAise̩k kpai Jeko̩b in; todu narʼamu-ma da bʼuma te̩, oñ nali uma ejumomi."
JER,34,1,"O̩la ki kwʼugbo Jihofa wʼugbo Je̩re̩maya, e̩gba ki Ne̩biukadne̩za, onu Babilo̩n, kpʼabogu-wñ chaka kpʼojane̩ ojane̩ ile̩-i du kʼi nʼo̩da-ma, kpʼamone̩ du nakʼogu bo̩ Je̩rusale̩m kpʼewo ewo-wñ chaka, kakini,"
JER,34,2,"Abu ki Jihofa, O̩jo̩ Israe̩l, aka de̩ kakini, Lo, kʼe̩ ko̩la ñwu Ze̩de̩kaya, onu Juda, kʼe̩ ka ñw u kakini, Abu ki Jihofa aka de̩, kakini, Go, nadʼewo-i tʼo̩wo̩ onu Babilo̩n, owñ la anʼuna fʼu gujo;"
JER,34,3,"uwe̩ ñʼafʼo̩ o̩wo̩ n; ma amʼe̩ chuu, ku ma mʼe̩ du tʼo̩wo̩-wñ; eju-we̩ la ali eju onu Babilo̩n. Owñ la anʼalu-wñ ko̩la ñw e̩. Tak uwe̩ anyi Babilo̩n."
JER,34,4,"E̩ muda gbo̩ o̩la Jihofa, O Ze̩de̩kaya, onu Juda, abu ki Jihofa nʼo̩la-we̩ aka de̩, kakini, Uwe̩ aku uku o̩kwo̩chageli n;"
JER,34,5,"uwe̩ aku ef ure̩do̩; oñ alu ku ma gu e̩wñ jo̩ ñw amata-we̩, amonu ku ma je̩ o̩gba we̩ le̩, abe̩le̩ ma agu e̩wñ jo todu we̩; ma la adʼo̩wo̩ fiʼe̩do̩ kakini, Aya, odu-mi! Todu u fʼo̩la le̩ ka me̩, Jihofa ka-i."
JER,34,6,"Taku Je̩re̩maya, akache̩, kʼo̩la-i du ñwu Ze̩de̩kaya, onu Juda efu Je̩rusale̩m,"
JER,34,7,"e̩gba kʼabogu onu Babilo̩n jʼakʼogu bo̩ Je̩rusale̩m, kpʼewo ewo Juda ki bo̩, kpai Lakish, kpai Azika; todu abʼe-le̩ kate bo̩ chʼewo Juda ki nʼaku."
JER,34,8,"O̩la ki kwʼugbo Jihofa lewʼugbo Je̩re̩maya le̩ de̩, owñ chʼabu ku Ze̩de̩kaya, onu, kpʼalo kpʼamone̩ ku ma jo̩ Je̩rusale̩m chaka ku ma adʼomi nʼo̩la-mi kpogo ñwu ma;"
JER,34,9,"kʼe̩ne̩ne̩ne̩ne̩ ki tʼadu-wñ e̩ne̩ke̩le̩, kpʼadu-wñ onobule̩, ku ma chʼabo Hibru, no̩ tane̩; kʼe̩ne̩ du ki we ekʼama chʼadu, owñ chʼe̩ne̩ ki che Ju, o̩maye-wñ."
JER,34,10,"Tak amagboji kpʼamone̩ du ku ma jʼef alo le̩ ekpe̩ mu gbagbo̩, oñ e̩ne̩ne̩ne̩ne̩ tʼadu-wñ e̩ne̩ke̩le̩ kpʼadu-wñ onobule̩ no̩ tane̩, kʼe̩ne̩ du ki ño̩ ko ma chʼadu ge̩ n. Ma mu gbagbo̩, oñ ma tʼuma no̩."
JER,34,11,"Ama ubi le̩ ma murida, oñ ma je̩ ñw amadu-ma e̩ne̩ke̩le̩ kpʼonobule̩ ku ma tʼuma no̩ tane̩ le̩ mudabi, oñ ma fʼuma kamuhite̩ ku ma chʼamadu e̩ne̩ke̩le̩ kpʼonobule̩ ge̩."
JER,34,12,"Todule̩ o̩la Jihofa kwʼugbo Jihofa lewʼugbo Je̩re̩maya kakini,"
JER,34,13,"Abu ki Jihofa, O̩jo̩ Israe̩l, aka de̩, kakini, Omi kpʼalo kpʼamata-me̩ o̩jo̩ kʼu ko ma kwʼoj ane̩ Ijipti kwef unyi adu le̩ dufu, kakini,"
JER,34,14,"O̩do̩ mebie muda e̩ne̩ne̩ne̩ne̩-me̩ ki tʼo̩maye-wñ kʼi chʼe̩ne̩ Hibru no̩ tane̩, owñ chʼe̩ne̩ ku ma dʼu ta ñw e̩ la, kʼi la fʼuko̩lo̩ o̩do̩ me̩fa che ñw e̩; uwe̩ ki tʼo̩ no̩ tane̩ bʼo̩la-we̩ te̩ ofofo. Amata-me̩ muda netiru mi n, ma la hi eti-ma wane̩ n."
JER,34,15,"Me̩ la rida faifai me̩, oñ me̩ fʼe̩wñ ki chʼo̩kpakpa eju-mi che, owñ chʼe-kʼe̩ne̩ne̩ne̩ne̩ ka ñw ekeji-wñ ka kʼomi nʼo̩la-mi; me̩ la fʼalo kpe̩ eju-mi ef unyi ku ma dʼodu-mi mʼo̩ le̩."
JER,34,16,"Me̩ muda rida, oñ me̩ fʼodu-mi bie̩; oñ e̩ne̩ne̩ne̩ne̩-me̩ je̩ ñw adu-wñ e̩ne̩ke̩le̩ kpʼonobule̩ ku me̩ tʼuma no̩ tane̩ ku ma le alu ki nyo̩ ma eju, ku ma mudabi wa. Me̩ la ño̩ fʼuma kamuhite̩, ku ma chʼadu e̩ne̩ke̩le̩ kpʼonobule̩ ñwu me̩."
JER,34,17,"Todule̩ abu ki Jihofa aka de̩ kakini, Ane̩ la netirʼumi kʼe̩ne̩ne̩ne̩ne̩-me̩ ki ka ñw o̩maye-wñ kpʼekeji-wñ ka kʼomi nʼo̩la-mi n; Go, nadʼomi nʼo̩la-mi kpogo ñwu me̩ ugbo o̩kwo̩chageli kpʼe̩wñ ibi kpʼo̩kpo̩ta; oñ naje̩ ñw abo ojane̩ ojane̩ ile̩-i du ku ma ko me̩ jo̩ aro̩ tʼemi tʼano̩mo̩ ef uma."
JER,34,18,"Oñ nakʼaboke̩le̩ ku ma fʼada alo-mi je̩, ku ma ma che teju o̩la alo ku ma kpe̩ o̩gba-mi e̩gba ku ma fʼo̩mokuno̩ le̩ ko̩da meji ku ma lale gu alumeji-wñ du le̩ n;"
JER,34,19,owñ chʼamagboji Juda kpʼamagboji Je̩rusale̩m kpʼamonoji kpʼanaatama kpʼamone̩ ane̩ le̩ kʼama lale gu alumeji e̩ko̩da o̩mokuno̩ le̩ du chaka;
JER,34,20,"ama le̩ nako ma jʼef o̩wo̩ ame̩nebi-ma, kpai jʼef o̩wo̩ abo ku ma tene oji-ma; oñ oku-ma ajo̩ ñw ame̩we̩ ojale ki chʼuje̩-wñ ñwu ma, kpʼame̩la abe̩re̩me̩le̩ ane̩-ile̩-i."
JER,34,21,"Omi la ñʼako Ze̩de̩kaya onu Juda kpʼamagboji-wñ jʼef o̩wo̩ ame̩nebi-ma, kpai jʼef o̩wo̩ abo ku ma teno oji-ma, kpai jʼef o̩wo̩ abogu onu Babilo̩n ku ma kwo bʼume̩ te̩ le̩."
JER,34,22,"Go, omi añwa ñwu ma, Jihofa ka-i, oñ naje̩ ñwu ma mudabi wʼewo-i; ma la akogu bʼo̩, oñ ma fʼu du ku ma la anʼuna gʼu jo; oñ omi aje̩ ñw ewo ewo Juda chʼalache̩ te̩, one̩ ñʼadodo ef uwñ n."
JER,35,1,"O̩la ki kwʼugbo Jihofa wʼugbo Je̩re̩maya iko Jiho̩yakim, o̩ma Josaya, onu Juda kakini,"
JER,35,2,"E̩ nyʼunyi abo Rekab kʼe̩ ko̩la ñwu ma, kʼe̩ la mʼuma ko wʼef unyi Jihofa, nyʼef e̩ko̩da-wñ oka, kʼe̩ dʼomi achiwebe̩te̩ma ñwu ma ñmo̩."
JER,35,3,"Tak u mu Jaazaniya, o̩ma Je̩re̩maya, o̩ma Haba-ziniya kpai amo̩maye-wñ kpʼamo̩ma-wñ e̩ne̩ke̩le̩ kpʼabo unyi Rekab chaka;"
JER,35,4,"oñ u mʼuma ko wʼef unyi Jihofa, nyʼef e̩ko̩da unyi amo̩ma Hanan, o̩ma Igdaliya, e̩ne̩ O̩jo̩ le̩, kʼe-ko̩da-wñ me̩rʼe̩ko̩da unyi amagboji, e-kʼi dʼate̩ ñw e̩ko̩da unyi Maaseya, o̩ma Shalum, kʼi ade alo̩na."
JER,35,5,"Tak u mʼugba kʼomi achiwebe̩te̩ma che̩ko̩-wñ kpʼago ko jʼane̩ o̩gba amo̩ma abunyi Rekab; oñ u ka ñwu ma kakini, Me̩ ñmʼomi achiwebe̩te̩ma."
JER,35,6,"Ma muda kakini, Awa añmʼomi achiwebe̩te̩ma du n; todu ata-wa Jo̩nadab, o̩ma Rekab, ñwa ñw a kakini, Ame̩ ki ñmʼomi achiwebe̩te̩ma n, tʼame̩, tʼamo̩ma-me̩, ogbegbele̩."
JER,35,7,"Me̩ ki la ko̩ unyi n, me̩ ki gbe̩ e̩wñ n, me̩ ki chi achiwebe̩te̩ma ne ef uche̩ n, me̩ ki la nʼe-du n. O̩jo̩ udeju-me̩ du me̩ ki gugu ef unyabo, kʼame̩ ki kwojolugbo oj ane̩ ugbo ku me̩ ge̩ne̩-i."
JER,35,8,"A la gbʼomu ata-wa Jo̩nadab, o̩ma Rekab, ugbo e̩wñ du kʼi ñwañw a, kʼa we eñmʼomi achiwebe̩te̩ma o̩jo̩ du kʼa adeju kade, tʼawa, tʼamo̩ya-wa, tʼamo̩ma-wa e̩ne̩ke̩le̩, tʼamo̩ma-wa onobule̩;"
JER,35,9,"a la ko̩ unyi kʼa gugu ef uwñ n; a la nʼuche̩ achiwebe̩te̩ma n, a nʼuche̩ n, a la nʼulu e̩wñ n."
JER,35,10,"A muda gugu ef unyabo, oñ a gbʼo̩la-wñ gbo̩, a la che teju alu du ku Jo̩nadab ata-wa ñwa ñw a."
JER,35,11,"Ama i lewatʼe̩gba ku Ne̩biu-kadre̩za, onu Babilo̩n wa oj ane̩-i, tak a kakini, Lewa, kʼa nyi Je̩rusale̩m tod ailo abogu abo Kaldia kpʼailo abogu abo Siria kʼi aba wa; oñ a gugu Je̩rusale̩m-i."
JER,35,12,"Tak o̩la Jihofa wʼugbo Je̩re̩maya kakini,"
JER,35,13,"Abu ki Jihofa ki nʼe̩wñ du kʼi chʼO̩jo̩ Israe̩l aka de̩ kakini, Lo, kʼe̩ ka ñw aboke̩le̩ Juda kpʼabo ku ma dodo Je̩rusale̩m, kakini, ame̩ agba o̩la ku ma ko̩ me̩ ku me̩ netirʼo̩la-mi n? Jihofa aka-i."
JER,35,14,"O̩la ku Jo̩nadab, o̩ma Rekab, ñwa ñw amo̩ma-wñ ku ma we eñmʼomi achiwebe̩te̩ma, ma che tʼeju-wñ; gbogbo tʼeñini ma ñmʼe-du n, todu ma gbʼuko̩ kʼata-ma te̩ ñwu ma gbo̩. Omi la ko̩la ñwu me̩, etakpa omi takpa kwane̩ ako̩la, me̩ la netirʼo̩la-mi n."
JER,35,15,"Omi laño̩ fʼamadu-mi amakache̩ chaka kpe̩ rʼume̩, etakpa omi takpa kwane̩ akpe̩ ma, kakini. E̩ne̩ne̩ne̩ne̩ ki nadabi bʼo̩na-wñ ki bie̩ne̩ te̩, me̩ nache e̩wñ ki nyo̩, me̩ ki la tʼamo̩jo̩ omune̩ ubi ku me̩ re̩ ma n, tak ame̩ agugu oj ane̩ kʼomi du ñwu me̩ kpʼamata-me̩. Me̩ muda hi eti-me̩ wane̩ n, me̩ la netirʼo̩la-mi n."
JER,35,16,"Abu kʼamo̩ma Jo̩nadab, o̩ma Rekab che teju uko̩ kʼamata-ma te̩ ñwu ma, kʼamone̩-i muda anetirʼo̩la e-mi n;"
JER,35,17,"todule̩ abu ki Jihofa, O̩jo̩ ki nʼe̩wñ du, O̩jo̩ Israe̩l, aka de̩ kakini, Go, omi akʼe̩wñ e̩bie̩ne̩ du kʼu ka nyʼuma le̩ wa abʼabo Juda kpʼabʼabo du ku ma dodo Je̩rusale̩m ma; todabu kʼomi ko̩la ñwu ma, ku ma ma gbo̩ n; u la do̩ ma, ma la je̩ n."
JER,35,18,"Taku Je̩re̩maya ka ñw abo unyi Rekab kakini, Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Todabu kʼame̩ gbʼuko̩ kʼata-me̩ Jo̩nadab te̩ ñwu me̩ gbo̩, ku me̩ la fʼe̩wñ uhio̩me̩-wñ de, ku me̩ la che teju e̩wñ du kʼi fʼuko̩-wñ te̩ ñwu me̩ le̩;"
JER,35,19,"todule̩ abu ki Jihofa ki nʼe̩wñ du, kʼi chʼO̩jo̩ Israe̩l, aka de̩ kakini, One̩ aña Jo̩nadab, o̩ma Rekab, kʼi adago o̩gba-mi o̩jo̩ du ki ñwa n."
JER,36,1,"Oñ i lewatʼo̩do̩ e̩ke̩le̩ ku Jiho̩yakim, o̩ma Josaya, jʼonu Juda, o̩la-i kwʼugbo Jihofa wʼugbo Je̩re̩maya, kakini,"
JER,36,2,"E̩ mʼibuku ku ma ko̩ nyʼo̩la-wñ le̩ du, kʼe̩ fʼo̩la du kʼu ka ñw e̩, achagwunyʼIsrae̩l kpai Juda kpʼabo uche̩ichi uche̩ichi du akwo o̩jo̩ kʼu chane̩ eko̩la ñw e̩, owñ chʼakwʼo̩kpanachi Josaya gbogbo wʼeñini-i."
JER,36,3,"Ikani abunyi Juda anetirʼinabali e̩wñ e̩bie̩ne̩ du kʼibe-wñ dʼef umi kʼu nache ma, todu kʼe̩ne̩ne̩ne̩ne̩ ki rida bʼo̩na-wñ ki bie̩ne̩ te̩, kʼomi ki tʼudu ku ma fe̩ kpʼadure-ma no̩ ñwu ma."
JER,36,4,"Taku Je̩re̩maya fu Baruk, o̩ma Neraya, do̩ wa; oñ Baruk fʼo̩la du ki kwʼalu Je̩re̩maya e-ki Jihofa ka ñw u ko̩ nyʼibuku le̩."
JER,36,5,"Taku Je̩re̩maya ñwa ñwu Baruk kakini, Ma fʼumi dahi te̩, u neke nyʼef unyi Jihofa n;"
JER,36,6,"todule̩ uwe̩ ki le, oñ o̩jo̩ alu eji uwe̩ ki cho̩kalatu o̩la Jihofa ki dʼef ibuku kʼe̩ ko̩ kwʼalu-mi le̩, ef unyi Jihofa ugbo kʼamone̩ du agbʼo̩. Uwe̩ ki ño̩ chʼo̩kalatu wñ ugbo kʼamone̩ Juda du ku ma kwʼewo ewo-ma awa agbʼo̩ ge̩."
JER,36,7,"Ikani o̩ko̩ ku ma gbabʼo̩ awʼo̩gba Jihofa, kʼe̩ne̩ du adabi bʼo̩na-wñ kiʼ bie̩ne̩ te̩; todu uwe̩do̩ kpʼe̩do̩fulu ki Jihofa ka nyʼabo-i gbe̩."
JER,36,8,"Baruk, o̩ma Neraya, la che alu du ki Je̩re̩maya, akache̩, ñwa ñw u. I fʼo̩kalatu o̩la Jihofa ki dʼef ibuku le̩ che ef unyi Jihofa."
JER,36,9,"Oñ o̩do̩ e̩ke̩lu ku Jiho̩yakim, o̩ma Jo̩saya, jʼonu Juda, ochu e̩ke̩la-wñ, abo Je̩rusale̩m chaka kpʼamone̩ du ku ma kwʼewo ewo Juda wa Je̩rusale̩m fʼo̩jo̩ i alu eji o̩gba Jihofa da."
JER,36,10,"E̩gbale̩ Baruk fʼo̩kalatu o̩la Je̩re̩maya ki dʼef ibuku le̩ che ef unyi Jihofa, ef e̩ko̩da-wñ ugbo ku Ge̩maraya, o̩ma She̩fan, ako̩takada de̩, ef ologbo ate̩-wñ, ugbo alaku etito̩ unyi Jihofa ugbo kʼamone̩ du gbʼo̩."
JER,36,11,"Oñ e̩gba ku Maikaya, o̩ma Ge̩maraya, o̩ma Shefan, gbʼo̩la Jihofa du kwef ibuku le̩,"
JER,36,12,"i mugwo̩ru nyʼef unyi onu, tʼef e̩ko̩da unyi ako̩takada; e̩ la go, amagboji chaka gugu jʼo̩mo̩. Ama che Elishama, ako̩takada, kpai Delaya, o̩ma Shemaya, kpai E̩lne-tan, o̩ma Akbor, kpai Ge̩maraya, o̩ma Shefan, kpai Ze̩de̩kaya, o̩ma Hananaya, kpʼamagboji chaka."
JER,36,13,Taku Maikaya fʼo̩la du kʼi gbo̩ e̩gba ku Baruk fʼo̩la ibuku kalata ugbo kʼamone̩ agbʼo̩ ka jʼane̩ ñwu ma.
JER,36,14,"Tak amagboji le̩ chaka fu Jehudi, o̩ma Netanaya o̩ma Shele̩maya, o̩ma Kushi, kpe̩ nyʼugbo Baruk kakini, Mʼibuku kʼe̩ fʼo̩kalatu-wñ che ugbo kʼamone̩ du gbo̩ le̩ mʼu du nʼo̩wo̩ kʼe̩ nawa. Abe̩le̩ Baruk, o̩ma Neraya, mʼibuku le̩ du nʼo̩wo̩, oñ i lewʼugbo ma."
JER,36,15,"Taku ma ka ñw u kakini, Gugu ane̩ kʼe̩ fʼo̩kalatu-wñ che kʼa agbʼo̩. Oñ Baruk fʼo̩kalatu-wñ che ñwu ma gbo̩."
JER,36,16,"Oñ e̩gba ku ma gbʼo̩la le̩ du, ailo fʼuma mu oñ ma chane̩ erʼeju da go omune̩, oñ ma ka ñwu Baruk, kakini, A adʼo̩la-i du ka ñw onu chuu."
JER,36,17,"Taku ma tu Baruk ene kakini, Ka ñw a ta, ab e̩ le kʼe̩ kʼo̩la-i chaka? I nʼalu-wñ ka ñw e̩?"
JER,36,18,"Baruk dohi ñwu ma kakini, Owñ nʼalu-wñ kʼo̩la-i du ñwu mi, oñ omi nʼomi-ejiji fʼu ko̩ nyʼibuku-i."
JER,36,19,"Tak amagboji le̩ ka ñwu Baruk kakini, Uwe̩ kpai Je̩re̩maya ki nyʼamaja. Me̩ ki je̩ ñw e̩ne̩ du ki ma ugbo ku me̩ jo̩ n."
JER,36,20,"Taku ma nyʼef ologbo ugbo onu; ma muda dʼibuku le̩ ne ef e̩ko̩da unyi Elishama, ako̩takada le̩. Taku ma mʼo̩la le̩ du du ka ñw onu gbo̩."
JER,36,21,"Tak onu fu Jehudi kpe̩ nyʼadʼibuku le̩ wa, Oñ i mʼu du kwef e̩ko̩da unyi Elishama, ako̩takada le̩. Taku Jehudi fʼo̩kalatu-wñ che ñw onu kpʼamagboji chaka ku ma jo̩ kpenyʼonu gbo̩."
JER,36,22,Onu la gugu ef unyi ugbo kʼi agugu o̩jo̩ uwo ochu e̩ke̩la; una la jʼef aido o̩gba-wñ.
JER,36,23,"Oñ i lewatu e̩gba ku Jehudi fʼo̩kalatu o̩gba me̩ta ñw e̩le̩ che, onu mʼagbeli ako̩takada du kʼo̩ da, oñ i mʼu ko ro̩ nyʼuna ki dʼef aido le̩, gbogbo tak una ki dʼaido fʼibuku le̩ jo kpa."
JER,36,24,"Ailo la ba ma n, ma la fʼe̩wñ o̩la-ma na n, tʼonu, tʼe̩ne̩ du ef abuko̩lo̩-wñ ku ma gbʼo̩la le̩ chaka."
JER,36,25,"Manyʼe-le̩ ge̩, E̩lnetan kpai Delaya kpai Ge̩maraya gbo̩ko̩bʼonu kʼi we egu ibuku le̩ jo; i muda ko̩ egbʼomu-ma."
JER,36,26,"Tak onu ñwa ñwu Je̩re̩mee̩l, o̩ma onu, kpai Se̩raya o̩ma Azrie̩l, kpai Shelamaya, o̩ma Abdee̩l, ku ma mu Baruk ako̩takada le̩ kpai Je̩re̩maya akache̩. Jihofa muda mʼuma ko maja."
JER,36,27,"Tak abu kʼonu fʼibuku le̩ gujo kpʼo̩la ki kwʼalu Je̩re̩maya e-ki Baruk ko̩ le̩, o̩la Jihofa ño̩ wʼugbo Je̩re̩maya kakini,"
JER,36,28,"E̩ ki dabi mʼibuku omune̩ du kʼe̩ fʼo̩la o̩gbo̩gba le̩ du ki jʼef ibuku e-ki Jiho̩yakim, onu Juda, gujo le̩ ko̩ nyʼu."
JER,36,29,"E̩ ki laño̩ nʼo̩la Jiho̩yakim, onu Juda, aka kakini. Abu ki Jihofa aka de̩, kakini, Uwe̩ fʼibuku-i gujo, kakini, E̩wñ chi kʼe̩ ko̩ nyʼu? kakini, Onu Babilo̩n awa fʼane̩-i chile̩che̩ chuu, kʼi la aje̩ ñw one̩ kpʼe̩la abe̩re̩me̩le̩ ku ma we ejʼo̩mo̩?"
JER,36,30,"Todule̩ o̩la Jiho̩yakim, onu Juda, ki Jihofa aka de̩ kakini, Owñ anʼe̩ne̩ du kʼi agugu oj ede Defidi n; ma la adʼoku-wñ ro̩ tʼo̩do̩da ñw olu o̩ro̩ka, i la ate̩ ñw afu odu."
JER,36,31,Omi la abʼudu ñw u kpʼugbe̩-wñ kpʼabuko̩lo̩-wñ todu udu ku ma fe̩. Omi la ako e̩bie̩ne̩ du kʼu ka nyʼuma o̩la ku ma ma gbo̩ n le̩ wa abʼama kpʼabʼabo ku ma dodo Je̩rusale̩m kpʼabʼaboke̩le̩ Juda oji ma.
JER,36,32,"Taku Je̩re̩maya mʼibuku omune̩ du oñ i mʼu du ñwu Baruk, o̩ma Neraya, ako̩takada le̩, owñ le̩ la fʼo̩la du ki jʼef ibuku ku Jiho̩yakim, onu Juda, gujo ef una le̩ ko̩ nyʼu kwef alu Je̩re̩maya ge̩. Ma ño̩ ko̩ o̩la e̩go̩-wñ wewe manyʼu ge̩."
JER,37,1,"Oñ Ze̩de̩kaya, o̩ma Josaya ku Ne̩biukadre̩za, onu Babilo̩n du jʼonu ane̩ Juda, jʼonu koji Konaya, o̩ma Jiho̩yakim."
JER,37,2,"Ama tʼowñ, tʼabuko̩lo̩-wñ, tʼamone̩ ane̩ le̩ la netirʼo̩la Jihofa e-kʼi ka ñwu ma lʼalu Je̩re̩maya, akache̩ le̩ n."
JER,37,3,"Ze̩de̩kaya, onu, la fu Jehukal, o̩ma Shelamaya, kpai Ze̩fanaya, o̩ma Maaseya atama le̩, kpe̩ nyʼugbo Je̩re̩maya akache̩, kakini, E̩ rodubo̩ Jihofa O̩jo̩-wa todu wa fai ke."
JER,37,4,E̩gbale̩ Je̩re̩maya do̩mo̩ alelo lewa ef amone̩ le̩; todu ma dʼu tʼunyi uga ta n.
JER,37,5,"Abogu Fero la kwʼIjipti dufu wa me̩. Oñ e̩gba kʼabo Kaldia ku ma kpala nyu Je̩rusale̩m gbʼinabali-ma, ma muchi kwo bi Je̩rusale̩m te̩."
JER,37,6,"Tak o̩la Jihofa wʼugbo Je̩re̩maya akache̩ kakini,"
JER,37,7,"Abu ki Jihofa O̩jo̩ Israe̩l ka de̩, kakini, Abu ku me̩ aka ñw onu Juda kʼi kpe̩ me̩ wʼugbo mi ku me̩ tʼumi ene le̩ de̩, kakini. Go, abogu Fero ku ma dufu wa ku ma te̩ko we̩ adabi tʼIjipti, tʼane̩ e-ma le̩."
JER,37,8,"Tak abo Kaldia ñʼadabi wa ku ma la akogu bʼewo-i. Ma la adʼu, oñ ma anʼuna gujo."
JER,37,9,"Abu ki Jihofa aka de̩, kakini, Me̩ ki dʼo̩la-me̩ ibe n kakini. Abo Kaldia akwo bʼuwa te̩ chuu; todu ama akwo bʼume̩ te̩ n."
JER,37,10,"Todu dagba me̩ ma fʼabogu abo Kaldia ku ma kogu bʼume̩ chaka gwoda, kʼabo ku ma che ma agbe kate ma bo̩ ef uma, e̩ne̩ne̩ne̩ne̩-ma ma kwane̩ ef unyabo-wñ, ku ma la nʼuna agu ewo-i jo."
JER,37,11,"Oñ i lewatʼabu kʼabogu abo Kaldia muchi bi Je̩rusale̩m te̩ tod ailo abogu Fero ku ma ra,"
JER,37,12,taku Je̩re̩maya kwo Je̩rusale̩m dufu kʼi nyʼane̩ Be̩njamin kʼi mʼukpe̩ e-wñ gba ef amone̩ o̩mo̩.
JER,37,13,"Oñ e̩gba kʼi lewʼalaku Be̩njamin, agboji abideʼka kʼodu-wñ ko̩ Irija, o̩ma Shelemaya o̩ma Hananaya, dʼano̩mo̩ oñ i gwo̩nyu Je̩re̩maya akache̩, kakini, Uwe̩ ache kʼe̩ kwef uwa kʼe̩ nyʼugbo abo Kaldia de̩."
JER,37,14,"Taku Je̩re̩maya kakini, Olemi, omi ahi ume̩ tinyo̩ kʼu nanyʼugbo abo Kaldia n. I muda netirʼu n; abe̩le̩ Irija gwo̩nyu Je̩re̩maya oñ i mʼu du wʼugbo amagboji."
JER,37,15,"Amagboji le̩ la we̩do̩ru Je̩re̩maya, ma fʼu gwo, oñ ma mʼu du tʼef unyi uga ef unyi Jo̩natan ako̩takada; todu o̩mo̩ ma dʼu chʼunyi uga."
JER,37,16,"E̩gba ku Je̩re̩maya lewʼef unyi uga ef e̩ko̩da unyi kekele ugbo ku ma mʼone̩ te̩, ku Je̩re̩maya la jʼo̩jo̩ wewe o̩mo̩;"
JER,37,17,"taku Ze̩de̩kaya fʼone̩ kpe̩ wa amʼu du. Oñ onu tʼowñ ene ejubi ef unyi-wñ kakini, I nʼo̩la ki kwʼugbo Jihofa ge̩? Taku Je̩re̩maya kakini, I do̩mo̩. I ño̩ kakini, Ma adʼuwe̩ tʼo̩wo̩ onu Babilo̩n."
JER,37,18,"Je̩re̩maya ño̩ ka ñwu Ze̩de̩kaya onu kakini, Ugbo omi dʼuwe̩ abe̩k abuko̩lo̩-we̩ abe̩k amone̩-i re, kʼame̩ dʼumi tʼef unyi uga-i ta?"
JER,37,19,"Ugbo amakache̩-me̩ ku ma kache̩ ñwu me̩ kakini, Onu Babilo̩n awa kobʼume̩ kpʼane̩-i ge̩ n, jo̩ ge̩?"
JER,37,20,"O, odu-mi onu, nagbo̩ko̩bʼe̩ kʼe̩ gbo̩ fai ke; nagbo̩ko̩bʼe̩ kʼe̩ je̩ ñw ologu kʼu nache kʼi wʼo̩gba-we̩, kʼuwe̩ ki we eje̩ ñwu ma dʼumi dabi tʼunyi Jo̩natan, ako̩takada, tode̩gba kʼu naku o̩mo̩."
JER,37,21,"Taku Ze̩de̩kaya onu ñwa ñwu ma, oñ ma du Je̩re̩maya nyʼefologbo abide. Oñ ma dʼodukulu akalaʼka ñw u o̩jo̩ñwa o̩jo̩ñwa kwʼej o̩na amachʼakala, gbogbo tak akala ño̩ bo̩ ef ewo le̩ ge̩ n. Abe̩le̩ Je̩re̩maya tʼologbo ugbo abide le̩."
JER,38,1,"Oñ She̩fe̩taya, o̩ma Matan, kpai Ge̩dalaya, o̩ma Pashur, kpai Jukal, o̩ma She̩le̩maya, kpai Pashur, o̩ma Malkija, gbʼo̩la ku Je̩re̩maya aka ñw amone̩ le̩ du kakini,"
JER,38,2,"Abu ki Jihofa aka de̩, kakini, E̩ne̩ ki gugu ef ewo-i o̩kwo̩chageli kpai ukpo̩ta kpʼe̩wñ bibi akpa; e̩ne̩ ki muda dufu nyʼugbo abo̩ Kaldia adeju. Oji-wñ achʼe̩wñ kʼi aje̩ ef ogu le̩, oñ i adeju."
JER,38,3,"Abu ki Jihofa aka de̩, kakini, Ma adʼewo-i tʼef o̩wo̩ abogu onu Babilo̩n chuu; owñ le̩ adʼu."
JER,38,4,"Tak amagboji ka ñw onu kakini, O̩ko̩ a agba bʼe̩, e̩ je̩ ñwu ma dʼe̩ne̩-i kpa, todabu kʼi aje̩ ñw o̩wo̩ abogu ku ma bo̩ ewo-i ki bulo̩, kpʼo̩wo̩ amone̩-i chaka, ugbo o̩la abe̩le̩ kʼi aka ñwu ma. Todu e̩ne̩-i atene o̩lafia amone̩-i n, chai e̩bie̩ne̩."
JER,38,5,"Taku Ze̩de̩kaya, onu, kakini, Go, i dʼef o̩wo̩-me̩ me̩; todu onu-i neke che e̩wñ du kʼi akpʼo̩na nyʼume̩ n."
JER,38,6,"Taku ma mu Je̩re̩maya du, oñ ma mʼu du rikpolo tef ura Malkija, o̩ma onu, kʼi dʼef ologbo abide le̩. Iku ma du ro̩ tu Je̩re̩maya oñ ma ne̩ du tʼef ura le̩. Omiofo la dʼef ura le̩ n chai e̩pio̩. Oñ Je̩re̩maya kwo tunyʼe̩pio̩ le̩."
JER,38,7,"Oñ e̩gba ku E̩be̩d-me̩le̩k, e̩ne̩ Itiopia, onoji kʼi dʼef unyi onu, gbo̩ ka ku ma mu Je̩re̩maya du tef ura le̩ (onu la gugu alaku Be̩njamin iko le̩),"
JER,38,8,"E̩be̩d-me̩le̩k kwef unyi onu dufu, oñ iko̩la ñw onu kakini,"
JER,38,9,"Odu-mi, onu, e̩wñ du kʼabo-i che Je̩re̩maya, akache̩ le̩ e̩bie̩ne̩ ma che. Ma mʼu du rikpolo tef ura le̩. Eku i aku ugbo kʼi de̩ le̩ tod o̩kpo̩ta ki akpa; todu uje̩wñ ño̩ bo̩ ewo-i ge̩ n."
JER,38,10,"Tak onu ñwa ñw E̩be̩d-me̩le̩k, e̩ne̩ Itiopia le̩, kakini, E̩ mʼone̩ ogue̩gwa ko kwʼemi ku ma le bʼuwe̩, kʼe̩ mu Je̩re̩maya akache̩ du kwef ura le̩ o̩gba tak i ku."
JER,38,11,"Abe̩le̩ E̩be̩d-me̩le̩k mʼabo le̩ ko lebʼowñ oñ i nyʼef unyi onu o̩gane̩ unyi o̩pata e̩wñ akoko-wñ oñ i mʼe̩gbanukpo kpʼe̩wñ o̩la ki gbo ko kwʼo̩mo̩, oñ i nʼiku kʼukpo le̩ wʼane̩ ef ura le̩ ugbo Je̩re̩maya."
JER,38,12,"Tak E̩be̩d-me̩le̩k e̩ne̩ Itiopia le̩ ka ñwu Je̩re̩maya kakini, Mʼukpo-i ko lʼef iya-we̩ de kʼiku-i ki lʼoji-wñ. Je̩re̩maya la fʼabe̩le̩ che."
JER,38,13,"Oñ ma nʼiku le̩ fa Je̩re̩maya dufu, ma la mʼu du kwef ura le̩ dufu. Oñ Je̩re̩maya kwogugu ef ologbo abide le̩."
JER,38,14,"Taku Ze̩de̩kaya onu kpʼone̩ nyʼadu Je̩re̩maya wʼugbo-wñ ugbo alo̩na e̩ke̩ta unyi Jihofa. Oñ onu ka ñwu Je̩re̩maya kakini, Natʼuwe̩ ene e̩wñʼka; e̩ ki dʼe̩wñ du maja ñwu mi n."
JER,38,15,"Taku Je̩re̩maya ka ñwu Ze̩de̩kaya kakini, U mʼu du ka ñw e̩, i chʼekpa e̩ akpa mi n? Omi la bʼe̩ lʼo̩la uwe̩ anetirʼumi n."
JER,38,16,"Taku Ze̩de̩kaya, onu, go̩ ñwu Je̩re̩maya ejubi kakini, Oji Jihofa, kʼowñ che onugo-wa le̩, nadʼe̩ kpa n, u ñʼadʼe̩ tef o̩wo̩ abo ku ma jʼatene oji-we̩-i n."
JER,38,17,"Taku Je̩re̩maya ka ñwu Ze̩de̩kaya, kakini, Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Iche̩wñ kʼuwe̩ adufu nyʼugbo amagboji onu Babilo̩n, mak onugo-we̩ adeju, oñ ma awe enʼuna gu ewo-i jo; oñ uwe̩ adeju manyʼabo unyi-we̩."
JER,38,18,"I muda che̩wñ kʼe̩ ma dufu nyʼugbo amagboji onu Babilo̩n in, e̩gbale̩ ma adʼewo-i tʼo̩wo̩ abo̩ Kaldia tak ama anʼuna gu jo, uwe̩ la afʼuma o̩wo̩ n."
JER,38,19,"Taku Ze̩de̩kaya, onu, ka ñwu Je̩re̩maya kakini, Nachokpo amaJu ku ma kwʼef uwa ku ma kʼo̩la-ma ñw abo Kaldia le̩, tod e̩gba ku ma adʼumi tʼo̩wo̩-ma, ku ma ako̩ mi ru."
JER,38,20,"Ama Je̩re̩maya kakini, Ma adʼuwe̩ ñwu ma n. Nagbo̩ko̩bʼe̩ kʼe̩ gbʼomu Jihofa gbo̩ ef o̩la kʼu naka ñw e̩-i; abe̩le̩ tak i ara ñw e̩, oñ onugo-we̩ adeju."
JER,38,21,"E̩muda ko̩ eledufu, mak o̩la ki Jihofa duña mi le̩ de̩, kakini,"
JER,38,22,"Go, ma ako abobule̩ du ku ma bo̩ jʼef unyi onu Juda dufu wʼugbo amagboji onu Babilo̩n; oñ abobule̩ le̩ akakini,"
JER,38,23,Tak ama akʼamo̩ya-we̩ chaka kpʼamo̩ma-we̩ dufu wa ñw abo Kaldia; uwe̩ la afʼuma o̩wo̩ n; o̩wo̩ onu Babilo̩n muda adʼuwe̩. Abe̩le̩ uwe̩ aje̩ ñwu ma nʼuna gu ewo-i jo.
JER,38,24,"Taku Ze̩de̩kaya ka ñwu Je̩re̩maya kakini, E̩ ki je̩ ñw e̩ne̩ du ma o̩la kʼe̩ ka-i n, kʼe̩ we eku."
JER,38,25,"I muda che̩wñ kʼamagboji gbo̩ ka kʼomi ko̩la kpʼuwe̩, ku ma la wʼugbo we̩ aka ñw e̩ kakini, E̩wñ kʼe̩ ka ñw onu le̩, e̩ ka ñw a abajo̩-i; e̩ ki dʼu maja ñw a n, tak a we edʼe̩ kpa; kpʼe̩wñ kʼonu ño̩ ka ñw e̩ ge̩."
JER,38,26,"E̩gbale̩ uwe̩ aka ñwu ma kakini, Omi fʼologu che bʼonu kʼi we eje̩ ñwu mi dabi nyʼunyi Jo̩natan kʼu ku o̩mo̩."
JER,38,27,"Tak amagboji le̩ chaka wʼugbo Je̩re̩maya, oñ ma tʼe ene; tak i ka ñwu ma teju o̩la du kʼonu ñwa ñw u le̩. Todule̩ ma tʼo̩la eka kpʼowñ no̩; todu o̩la le̩ tu dufu n."
JER,38,28,Abe̩le̩ Je̩re̩maya gugu ologbo abo ide gbogbo wʼo̩jo̩ ku ma fu Je̩rusale̩m du.
JER,39,1,"O̩do̩ e̩ke̩la ku Ze̩de̩kaya jʼonu Juda, ochu e̩ke̩gwa-wñ, Ne̩biukadre̩za, onu Babilo̩n, kpʼabogu-wñ chaka lewa akobo̩ Je̩rusale̩m, oñ ma kpala nyʼu."
JER,39,2,"Oñ o̩do̩ Ze̩de̩kaya e̩ke̩gwaka nyʼochu me̩le̩-wñ o̩jo̩ e̩ke̩la ochu le̩, ma fʼaku ewo kpo̩fo̩."
JER,39,3,"Oñ i lewatu e̩gba ku ma fu Je̩rusale̩m du amagboji onu Babilo̩n mugudu wa gugu alaku alumeji, ama che Ne̩rgal-shareza kpai Samagar-nebo kpai Sarsechim kpai Rabsaris kpai Ne̩rgal-shareza kpai Rabmag manyʼamagboji onu Babilo̩n kibo̩ chaka."
JER,39,4,"Oñ i lewatu e̩gba ku Ze̩de̩kaya kpʼabogu chaka li ma, ma ra, oñ ma kwef ewo le̩ dufu odu lʼo̩na uche̩ ubioko onu, lef alaku ki dʼagbagba aku meji le̩, oñ i le rʼo̩wo̩ Araba."
JER,39,5,"Abogu abo Kaldia muda rano ma, oñ ma fu Ze̩de̩kaya mu egbili Je̩riko. Abu ku ma fʼu mu, ma mʼu du te̩gu nyʼugbo Ne̩biukadre̩za, onu Babilo̩n, kʼi de̩ Ribla oj ane̩ Hamat; tak i fʼoji ajo̩-wñ kpa."
JER,39,6,Taku onu Babilo̩n fʼamo̩ma e̩ne̩ke̩le̩ Ze̩de̩kaya kpa eju-wñ Ribla. Onu Babilo̩n ño̩ fʼame̩nojima Juda chaka kpa ge̩.
JER,39,7,"I laño̩ fʼeju Ze̩de̩kaya kpo̩fo̩, oñ i nʼigbaligba ebije ikpa jiʼi, kʼi mʼu du nyi Babilo̩n."
JER,39,8,"Tak abo Kaldia nʼuna fʼunyi onu kpʼunyi unyi abo ki bo̩ gujo, ma la fʼaku Je̩rusale̩m kpo̩fo̩ wane̩."
JER,39,9,"Taku Ne̩biuzaradan, agboji abide, mʼe̩bo̩bo̩ amone̩ ku ma bo̩ ef ewo le̩ ko nyʼef amu wa Babilo̩n, kpʼabo ku ma kwef amaJu ra wʼugbo-wñ le̩, kpai e̩bo̩bo̩ amone̩ ki bo̩ chaka."
JER,39,10,"Ne̩biuzaradan agboji abide le̩, muda tʼame̩nubie̩ ef amone̩ le̩ ku ma ma nʼe̩wñ du n no̩ jʼoj ane̩ Juda. I laño̩ mʼuche̩ achiwebe̩te̩ma kpʼane̩ uche̩ ko ñwu ma iko le̩ ge̩."
JER,39,11,"Oñ Ne̩biukadre̩za, onu Babilo̩n, la ñwa ñwu Ne̩biuzaradan, agboji abide, ugbo Je̩re̩maya kakini,"
JER,39,12,"E̩ mʼu du kʼe̩ dejutʼo̩ nyo̩nyo̩, e̩ ki la chʼo e̩bie̩ne̩ du n; e̩ muda ache ñw u alu du kʼi aka ñw e̩."
JER,39,13,"Abe̩le̩ Ne̩biuzaradan, agboji abide, fʼone̩ kpe̩, kpai Ne̩biushasban kpai Rabsaris kpai Ne̩rgal-shareza kpai Rabmag kpai amagboji onu Babilo̩n ku ma tʼo̩gba chaka"
JER,39,14,"ño̩ fʼone̩ kpe̩, oñ ma mu Je̩re̩maya du kwʼef ologbo abide, oñ ma mʼu du nyu Ge̩dalaya, o̩ma Ahaikam, o̩ma Shefan, o̩wo̩, kʼi mʼu du le tʼunyi-wñ. Abe̩le̩ i la gugu ef amone̩ le̩."
JER,39,15,"O̩la Jihofa la wʼugbo Je̩re̩maya abu ku ma fʼu dahi tʼef ologbo abide le̩ kakini,"
JER,39,16,"Lo, kʼe̩ ko̩la ñw E̩be̩d-me̩le̩k, e̩ne̩ Itiopia le̩, kakini, Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Go, omi akʼo̩la-mi kʼu ka le̩ wa abʼewo-i ma todu ki bie̩ne̩ ñw u, i chʼutodu ki nyo̩ ñw u n; i la ache̩ eju-we̩ o̩jo̩ le̩."
JER,39,17,"Omi muda agbʼe̩ o̩jo̩ le̩, Jihofa ka-i; ma la adʼuwe̩ tʼo̩wo̩ abo kʼe̩ railo ma le̩ n."
JER,39,18,"Todu omi ajadu we̩ chuu, uwe̩ la awane̩ alu o̩kwo̩chageli n, oji-we̩ muda ache e̩wñ kʼe̩ je̩ ef ogu-i; todabu kʼe̩ ke̩do̩no mi, Jihofa ka-i."
JER,40,1,"O̩la ki kwʼugbo Jihofa wʼugbo Je̩re̩maya abu ku Ne̩biuzaradan, agboji abide, tʼo̩ no̩ Rama, abu kʼi chʼe̩ji igbaligba tʼef ame̩namu Je̩rusale̩m kpai Juda chaka ku ma mu ma ño̩ nyi Babilo̩n."
JER,40,2,"Tak agboji abide le̩ mu Je̩re̩maya du, oñ i ka ñw u kakini, Jihofa, O̩jo̩-we̩, kʼo̩la e̩wñ e̩bie̩ne̩-i du wa abʼuña ki de̩-i ma."
JER,40,3,"Jihofa la dʼu wa me̩, i la che teju alu kʼi ka le̩. Todabu kʼame̩ du Jihofa re, ku me̩ ma la gbʼomu-wñ gbo̩ n, todule̩ e̩wñ-i wa bʼume̩ ma."
JER,40,4,"Fai e̩ la go, omi atu we̩ tane̩ bʼigbaligba ki dʼo̩wo̩-we̩-i te̩ eñini-i. I nyo̩ we̩ eju kʼe̩ lebʼumi nyi Babilo̩n, lewa, kʼomi adejutʼuwe̩ nyo̩nyo̩. Iche̩wñ ki bie̩ne̩ eju-we̩ kʼe̩ le̩bʼumi nyi Babilo̩n, e̩ we. Go, ane̩ du tʼo̩gba-we̩-i, ugbo du ki nyo̩ we̩ eju ki chʼo̩kpakpa kʼe̩ nyi, e̩ lo."
JER,40,5,"Oñ abu kʼi akpibe, agboji le̩ kakini, Mak e̩ dabi nyʼugbo Ge̩dalaya, o̩ma Ahai-kam, o̩ma Shefan, e-kʼonu Babilo̩n dʼu che igo̩bina ewo ewo Juda, kʼe̩ bʼo̩ gugu ef amone̩ le̩. Abe̩k ugbo du ki nyo̩ we̩ eju kʼe̩ lo, e̩ lo ke. Tak agboji abide mʼe̩wñ o̩na ule̩ ko ñw u manyʼe̩wñ ele, oñ i tʼo̩ no̩ kʼi lo."
JER,40,6,"E̩gbale̩ Je̩re̩maya nyʼugbo Ge̩dalaya, o̩ma Ahaikam, Mizpa, oñ i bʼo̩ gugu o̩mo̩ ef amone̩ ku ma bo̩ jʼoj ane̩ le̩."
JER,40,7,"Oñ e̩gba kʼamagboji abogu du ku ma jʼojoko ojoko owñ chʼama kpʼabo-ma, e̩gba ku ma gbo̩ ka kʼonu Babilo̩n du Ge̩dalaya, o̩ma Ahaikam, chʼigo̩bina oj ane̩ le̩, kʼi laño̩ mʼaboke̩le̩ kpʼabobule̩ kpʼabimo̩to̩, kpʼame̩nubie̩ ane̩ le̩ ko nyʼo̩ o̩wo̩, owñ chʼabo ku ma ma ko ma nyʼef amu nyi Babilo̩ni n;"
JER,40,8,"taku ma lewʼugbo Ge̩dalaya, Mizpa, ama che Ishmael, o̩ma Ne̩tanaya, kpai Johanan kpai Jo̩natan, amo̩ma Kareya, kpai Se̩raya, o̩ma Tanhume̩t, kpʼamo̩ma E̩fai e̩ne̩ Nehofat le̩, kpai Jazanaya, o̩ma e̩ne̩ Maakat le̩, ama kpʼabo-ma wa."
JER,40,9,"Taku Ge̩dalaya, o̩ma Ahaikam, o̩ma Shafan, go̩ ñwu ma kpʼabo-ma, kakini, Ame̩ ki railo e̩re̩ abo̩ Kaldia n; gugu oj ane̩-i, ku me̩ re̩ onu Babilo̩n, tak i anyo̩ ñwu me̩."
JER,40,10,"I chʼe-mi, me̩ go, omi agugu Mizpa kʼu dago o̩gba abo Kaldia ku ma awʼugbo wa ejo̩gba; i muda chʼame̩, me̩ ki ko omi achiwebe̩te̩ma kpʼuje̩wñ o̩lo̩ji kpʼekpo wa jo̩ ku me̩ ko nyʼe̩wñ eku-me̩, ku me̩ kwogugu ewo ewo-me̩ ku me̩ du le̩."
JER,40,11,"Abe̩le̩ ge̩ e̩gba kʼamaJu du, ku ma jo̩ Moab, kpʼef amo̩ma Amo̩n, kpʼoj ane̩ Ido̩m, ku ma jʼo̩j ane̩ oj ane̩ du, gbo̩ ka kʼonu Babilo̩n, tʼabo e̩bo̩bo̩ Juda no̩, kʼi la du Ge̩dalaya, o̩ma Ahaikam, o̩ma Shafan, chʼagboji-ma;"
JER,40,12,"tak amaju chaka mudabi kwʼugbo du ku ma ne ma nyi le̩, oñ ma wa ane̩ Juda ugbo Ge̩dalaya, Mizpa. Oñ ma ko omi achiwebe̩te̩ma kpʼuje̩wñ o̩lo̩ji wa jo̩ nana nana."
JER,40,13,"Anubi le̩ ge̩, Johanan, o̩ma Kareya, kpʼamagboji abogu du ku ma jʼojoko ojoko ño̩ wʼugbo Ge̩dalaya, Mizpa,"
JER,40,14,"oñ ma ka ñw u kakini, Uwe̩ ma ka ku Baalis, onu amo̩ma Amo̩n, fʼIshmae̩l, o̩ma Ne̩tanaya, kpe̩ wa kʼi mʼe̩ oji du? Ge̩dalaya, o̩ma Ahaikam, muda dʼo̩la-ma rʼochochi n."
JER,40,15,"Taku Johanan, o̩ma Kareya, ko̩la ñwu Ge̩dalaya Mizpa, ejubi, kakini, Nagbo̩ko̩bʼe̩ kʼe̩ je̩ ñwu mi nyʼakpa Ishmae̩l, o̩ma Ne̩tanaya le̩. E̩ne̩ du la ama n. Tode̩wñ i adʼuwe̩ oji, kʼamaJu du ku ma wa jʼugbo-we̩-i ki kpatuka, kʼabo Juda ki bo̩bo̩ ki lenyo̩?"
JER,40,16,"Ama Ge̩dalaya, o̩ma Ahaikam, ka ñwu Johanan, o̩ma Kareya, kakini, Uwe̩ ache e̩wñ-i n; todu olemi e̩ ro̩ nyʼIshmae̩l le̩."
JER,41,1,"Oñ i lewatu ochu e̩kebie, tak Ishmae̩l, o̩ma Ne̩tanaya, kʼi chʼo̩ma Elishama, kʼi chʼo̩mo̩fe̩, kpai e̩ne̩ʼka ki tʼo̩gba ef amagboji onu, manyʼaboke̩le me̩gwa, lewʼugbo Ge̩dalaya, o̩ma Ahaikam, Mizpa; ma la bʼo̩la-ma jʼe̩wñ Mizpa o̩mo̩."
JER,41,2,"Taku Ishmae̩l, o̩ma Ne̩tanaya, kwane̩ kpʼaboke̩le̩ me̩gwa ku ma jʼugbo-wñ le̩, oñ ma nʼo̩kwo̩chageli da Ge̩dalaya, o̩ma Ahaikam, o̩ma Shefan, oñ ma fʼu kpa; owñ chʼe̩ne̩ kʼonu Babilo̩n mʼu du chʼigo̩bina oj ane̩ le̩."
JER,41,3,"Ishmae̩l ño̩ kpa amaJu chaka ku ma jʼugbo-wñ, owñ chʼugbo Ge̩dalaya, Mizpa, kpʼabo Kaldia ku ma li o̩mo̩, ama chʼabogu."
JER,41,4,"Oñ i lewatu o̩jo̩ ekeji kʼi fu Ge̩dalaya kpa, kʼe̩ne̩ du ma ma n,"
JER,41,5,"kʼabo iche̩ka kwo She̩ke̩m kpai Shailo kpai Samaria wa, ama chʼaboke̩le̩ o̩gbo̩ me̩le̩. Agba-ma chela, ukpo-ma chʼe̩fana, ma fʼo̩la-ma fana, oñ ma nʼe̩wñ ele kpai frankinse̩ns o̩wo̩-ma ku ma ko wʼunyi Jihofa."
JER,41,6,"Tak Ishmae̩l, o̩ma Ne̩tanaya, kwo Mizpa dufu aledo ma, i nʼaku aro̩ abu kʼi alo; oñ i lewatu abu kʼi de kpʼama i ka ñwu ma kakini, Me̩ lewa ugbo Ge̩dalaya, o̩ma Ahaikam."
JER,41,7,"Oñ i lewatu e̩gba ku ma lewa alumeji ewo le̩, Ishmae̩l, o̩ma Ne̩tanaya, fʼuma kpa, oñ i mʼuma ko rikpolo nyʼef o̩fe̩, owñ kpʼaboke̩le̩ ku ma jʼugbo-wñ le̩."
JER,41,8,"Ma muda li aboke̩le̩ me̩gwa ef uma ku ma ka ñw Ishmae̩l kakini, E̩ ki kpa wa n; todu i chenʼe̩wñ kʼa ko maja oko, owñ chʼo̩ka wit kpai barli kpai ekpo kpai iño̩, todule̩ i we, oñ i ma kpa ma manyʼamo̩maye-ma le̩ n."
JER,41,9,"Oñ o̩fe̩ ugbo kʼIshmae̩l ko oku aboke̩le̩ du kʼi kpa le̩ nyʼef uwñ manyu Ge̩dalaya, owñ le̩ chʼo̩fe̩ kʼEsa, onu, gwa todu ailo Beasha onu Israe̩l kʼi ra. Ishmae̩l kʼabo ku ma kpa le̩ nyʼu e̩ko̩."
JER,41,10,"Tak Ishmae̩l fʼabo e̩bo̩bo̩ ku ma jo̩ Mizpa mu lelo, tʼamo̩ma onobule̩ e-onu, kpʼamone̩ du ku ma bo̩ Mizpa e-ku Ne̩biuzaradan, agboji abide le̩, ko nyu Ge̩dalaya, o̩ma Ahaikam, o̩wo̩. Ishmae̩l, o̩ma Ne̩tanaya, mʼuma ko nyʼef amu, oñ i kwʼo̩mo̩ kʼi daba nyʼugbo amo̩ma Amo̩n."
JER,41,11,"Ama e̩gba ku Johanan, o̩ma Kareya, kpʼamagboji abogu chaka ku ma jʼugbo-wñ, gbʼinabali e̩wñ e̩bie̩ne̩ du ku Ishmae̩l, o̩ma Ne̩tanaya, che,"
JER,41,12,"taku ma mʼaboke̩le̩ du ko, oñ ma le nakʼogu bʼIshmae̩l, o̩ma Ne̩tanaya, ma la fʼu li etʼomi lile ki de̩ Gibeo̩n."
JER,41,13,"Oñ i lewatu e̩gba kʼamone̩ du ku ma jʼugbo Ishmae̩l li Johanan, o̩ma Kareya, kpʼamagboji abogu chaka ku ma jʼugbo-wñ, tak e̩do̩-ma bo̩."
JER,41,14,"Abe̩le̩ amone̩ du kʼIshmae̩l mu kwo Mizpa lelo, murida dabi wa, oñ ma nyʼugbo Johanan, o̩ma Kareya."
JER,41,15,"Ishmae̩l, o̩ma Ne̩tanaya, muda fʼu Johanan o̩wo̩ manyʼaboke̩le̩ me̩jo̩, oñ ma nyʼugbo amo̩ma Amo̩n."
JER,41,16,"Taku Johanan, o̩ma Kareya, kpʼamagboji abogu du ku ma jʼugbo-wñ mʼe̩bo̩bo̩ amone̩ ki dabi gba bʼIshmae̩l, o̩ma Ne̩tanaya, o̩wo̩ te̩, ko kwo Mizpa, owñ chʼabu kʼi fu Ge̩dalaya, o̩ma Ahaikam, kpa le̩, abo kʼi ko chʼabogu, kpʼabobule̩ kpʼabimo̩to̩ kpʼamonoji, e-kʼi ko kwo Gibeo̩n dabi wa."
JER,41,17,"Oñ ma kwo bʼo̩mo̩ te̩, oñ ma wa kwojo̩ uru Chimham kʼi me̩ru Be̩tle̩he̩m, ma che ku ma legudu tʼIjipti,"
JER,41,18,"todu abo Kaldia; todu ma railo ma, todabu kʼIshmae̩l, o̩ma Ne̩tanaya, fu Ge̩dalaya, o̩ma Ahaikam, kʼonu Babilo̩n dʼu che igo̩bina ane̩ le̩ kpa."
JER,42,1,"Tak amagboji abogu chaka, kpai Johanan, o̩ma Kareya, kpai Je̩zanaya, o̩ma Hoshaya, kpʼamone̩ du, kwʼe-ki nya gbogbo wʼe-ki nana, te̩ wa,"
JER,42,2,"oñ ma ka ñwu Je̩re̩maya akache̩ kakini, A gbo̩ko̩bʼe̩, e̩ ki je̩ ñw a kʼologu-wa jʼane̩ o̩gba-we̩, kʼuwe̩ ki rodubo̩ Jihofa, O̩jo̩-we̩, tod e̩bo̩bo̩ amone̩-i chaka, todu a kʼa wewe bo̩ re me̩, alu kʼeju-we̩ li wa-i,"
JER,42,3,"todu ki Jihofa, O̩jo̩-we̩ ki ña wa o̩na ki dukpe̩ kʼa le, kpʼe̩wñ ki dukpe̩ kʼa che."
JER,42,4,"Taku Je̩re̩maya akache̩ ka ñwu ma kakini, U gbo̩ abu ku me̩ ka; go, omi arodubo̩ Jihofa, O̩jo̩-me̩, teju alu ku me̩ ka; oñ i awatu e̩wñ du ki Jihofa adohi ñwu me̩, omi adʼu dufu ñwu me̩; nadʼe-du maja ñwu me̩ n."
JER,42,5,"Taku ma ka ñwu Je̩re̩maya kakini, Jihofa ki chʼe̩nibenu ochochi ki de̩ kpaka ef uwa, iche̩wñ kʼa ma che teju o̩la du ki Jihofa, O̩jo̩-we̩, akpʼe̩ uche̩ rʼuwa n."
JER,42,6,"Dagba i nyo̩, dagba i bie̩ne̩, a agbʼomu Jihofa, O̩jo̩-wa, e-kʼa akpʼe̩ uche̩ rʼu-i gbo̩; todu ki ra ñw a, e̩gba kʼa gbʼomu Jihofa, O̩jo̩-wa, gbo̩."
JER,42,7,"Oñ i lewatu e̩gba kʼo̩jo̩ me̩gwa jo̩, o̩la Jihofa wʼugbo Je̩re̩maya."
JER,42,8,"Tak i fu Johanan, o̩ma Kareya, kpʼamagboji ogu du ku ma jʼugbo-wñ chaka, kpʼamone̩ du akwʼabo ki nya gbogbo wʼabo ki nana,"
JER,42,9,"oñ i ka ñwu ma kakini, Abu ki Jihofa, O̩jo̩ Israe̩l, ku me̩ kpe̩ mi rʼu kʼu chʼologu-me̩ bʼo̩ ka de̩, kakini,"
JER,42,10,"Iche̩wñ ku me̩ jʼagugu oj ane̩-i waa, mak u nane me̩ nyʼo̩gba, u la ñʼagu me̩ lo̩ n, nako me̩ gbe̩, u la achi me̩ rinyo̩ n; todu e̩bie̩ne̩ kʼu che me̩ le̩ awo̩ mi me̩."
JER,42,11,"Me̩ ki railo onu Babilo̩ni n, e̩ne̩ ku me̩ railo-wñ le̩; me̩ ki railo-wñ n, Jihofa aka-i; todu omi dʼugbo me̩ kʼu najadu me̩, kʼu la ño̩ mʼume̩ gba bʼo̩ o̩wo̩ te̩."
JER,42,12,"Omi la adʼejumomi ña me̩, todu kʼowñ ki li me̩ ejumomi kʼi la aje̩ ñwu me̩ dabi tʼane̩-me̩ onugo."
JER,42,13,"Ama iche̩wñ ku me̩ akakini, A adodo ane̩-i n, kʼame̩ ma agbʼomu Jihofa, O̩jo̩-me̩ gbo̩ n,"
JER,42,14,"kakini, O̩da; a la anyʼane̩ Ijipti, ugbo kʼeju-wa ma ñʼadʼogu ge̩ n, kʼa ma ñʼagbʼuko̩la o̩kakachi n, kʼuje̩wñ ma ña wa n, o̩mo̩ a la adodo."
JER,42,15,"Fai, todule̩ me̩ ki gbo̩ o̩la ki Jihofa aka, O ame̩ abo e̩bo̩bo̩ Juda kakini, Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Iche̩wñ kʼame̩ fʼeju-me̩ kparu egudu nyʼoj ane̩ Ijipti, ku me̩ nyʼage̩ne̩ o̩mo̩;"
JER,42,16,"mak e̩gbale̩ i awatu kʼo̩kwo̩chageli kʼame̩ dejiji-wñ le̩ amu me̩ ane̩ Ijipti o̩mo̩; oñ ukpo̩ta kʼame̩ railo-wñ le̩ anʼume̩ ubi ule ule, ane̩ Ijipti o̩mo̩; o̩mo̩ me̩ la aku."
JER,42,17,"Abe̩le̩ i ade̩ ñw amone̩ du ku ma fʼeju gwanyi enyʼIjipti ku ma ge̩ne̩ o̩mo̩. Ama akʼuku o̩kwo̩chageli, kpai o̩kpo̩-ta, kpai e̩wñ ibi; e̩ne̩ du efu ma la abo̩ n, ma la afu e̩bie̩ne̩ kʼu nako wa abʼuma ma o̩wo̩ te̩ n."
JER,42,18,"Todu abu ki Jihofa ki nʼe̩wñ du, O̩jo̩ Israe̩l le̩, aka de̩ kakini, Alu kʼu kʼuwe̩do̩-mi kpʼe̩do̩fulu-mi danyʼoji abo ku ma dodo Je̩rusale̩m, abe̩le̩ e̩do̩fulu-mi adanyʼume̩ oji, e̩gba ku me̩ mugudu tʼoj ane̩ Ijipti. Ame̩ la achʼama, kpai awuwu kpai oli ina kpai ina; eju-me̩ la ñʼadʼuña-i ge̩ n."
JER,42,19,"Jihofa fʼo̩la-me̩ ka me̩, O ame̩ abe̩bo̩bo̩ Juda, me̩ ki nyʼIjipti n. Me̩ ki ma jalii, ka kʼomi gbʼijali ñwu me̩ eñini-i me̩."
JER,42,20,"Todu ame̩ fʼe̩wñ olemi che nyʼamonugo-me̩ me̩; todu ame̩ fʼumi kpe̩ru Jihofa O̩jo̩-me̩, kakini, E̩ rodubo̩ Jihofa, O̩jo̩-wa todu wa. Oñ a ache teju e̩wñ du ki Jihofa, O̩jo̩ wa, aka, abe̩le̩ e̩ ki ka dufu ñw a, oñ a ache."
JER,42,21,"Omi la mʼu du ka dufu ñwu me̩ eñini-i me̩; me̩ muda gbʼomu Jihofa, O̩jo̩-me̩ gbo̩ ef e̩wñ okate kʼi kpe̩ mi rʼume̩ tod uwñ n."
JER,42,22,"Todule̩, me̩ ki ma fai ka kʼame̩ akʼuku o̩kwo̩chageli kpai ukpo̩ta kpʼe̩wñ ibi, ugbo ki dʼume̩ e̩do̩ ku me̩ nyʼage̩ne̩ o̩mo̩ chuu."
JER,43,1,"Oñ i lewatu, e̩gba ku Je̩re̩maya fʼo̩la Jihofa, O̩jo̩-ma, du ka ñw o̩gbo̩ amone̩ le̩ kpa, owñ chʼo̩la ki Jihofa, O̩jo̩-ma, du kpe̩ Je̩re̩maya rʼuma, owñ chʼo̩la le̩ chaka,"
JER,43,2,"taku Azaraya, o̩ma Hoshaya, kpai Johanan, o̩ma Kareya, kpai abo ejene̩ chaka ko̩la ñwu Je̩re̩maya kakini, Olemi e̩ ro̩; Jihofa, O̩jo̩-wa, kpʼe̩ wa kʼe̩ kakini, Ame̩ ki nyi Ijipti ku me̩ ge̩ne̩ o̩mo̩ ni n;"
JER,43,3,"chai Baruk, o̩ma Ne̩raya le̩, kʼuwe̩ e̩che̩ akobʼuwa, kʼi mʼuwa du tʼo̩wo̩ abo Kaldia kʼama ki fʼuwa kpa, ku ma ko wa nyʼef amu Babilo̩n."
JER,43,4,"Abe̩le̩ Johanan, o̩ma Kareya, kpʼamagboji abogu chaka, kpʼamone̩ le̩ du ma gbʼomu Jihofa gbo̩ ku ma gugu oj ane̩ Juda n."
JER,43,5,"Johanan, o̩ma Kareya, kpʼamagboji abogu chaka, muda mʼabʼe̩bo̩bo̩ Juda ku ma mudabi bʼugbo abo uche̩ichi uche̩ichi ugbo ku ma ne ma ru le̩ te̩ ku ma ge̩ne̩ oj ane̩ Juda ko;"
JER,43,6,"tʼaboke̩le̩, tʼabobule̩, tʼabimo̩to̩, tʼamo̩ma onobule̩ onu, kpʼe̩ne̩ du ku Ne̩biuzaradan, agboji abide le̩, to̩no̩ jʼugbo Ge̩dalaya, o̩ma Ahaikam, o̩ma Shefan, manyu Je̩re̩maya akache̩ kpai Baruk, o̩ma Ne̩raya."
JER,43,7,"Oñ ma lewa Ijipti, todu ma gbʼomu Jihofa gbo̩ n; oñ ma lewa Tapanhe̩s."
JER,43,8,"Tak o̩la Jihofa wʼugbo Je̩re̩maya, Tapanhe̩s, kakini,"
JER,43,9,"Mʼokuta lile ko nʼo̩wo̩-we̩, kʼe̩ mʼu ko maja jʼej o̩na alu unyi Fero, Tapanhe̩s kʼe̩ nʼo̩biafʼu kwo̩, eju aboke̩le̩ Juda;"
JER,43,10,"kʼe̩ la ka ñwu ma kakini, Abu ki Jihofa ki nʼe̩wñ du, kʼi chʼO̩jo̩ Israe̩l, aka de̩, kakini, Me̩ go, omi akpʼonuche̩ nyʼadu Ne̩biu-kadre̩za, onu Babilo̩n, adu-mi le̩, wa, oñ nadʼede-wñ gugu oj okuta kʼu ko maja-i; owñ la afʼunyabo onu-wñ ta bʼoji okuta le̩ ma."
JER,43,11,"Tak i awa akpʼane̩ Ijipti fo̩; abo ku ma chʼe-uku aku, oñ abo ku ma chʼe-amu atef amu, oñ abo ku ma chʼe-o̩kwo̩chageli, ma ako ñw o̩kwo̩chageli."
JER,43,12,"Tak omi akʼuna ef unyi unyi amo̩jo̩ Ijipti; owñ la agu uma jo, oñ i ako ma lo tef amu; i la akʼane̩ Ijipti bʼo̩la ma, alu kʼadidala akʼukpo-wñ bʼo̩la ma; tak i akwʼo̩mo̩ dufu kpʼure̩do̩."
JER,43,13,I ñʼakpʼojibo ojibo Be̩t-shimesh kʼi jʼane̩ Ijipti fo̩; oñ i anʼuna gu unyi unyi amo̩jo̩ Ijipti jo.
JER,44,1,"O̩la amaJu du ku ma gugu oj ane̩ Ijipti, ku ma gugu Migdol kpai Tapanhe̩s kpai Me̩mfis kpai oj ane̩ Patro̩s ki lewʼugbo Je̩re̩maya le̩ de̩, kakini,"
JER,44,2,"Abu ki Jihofa ki nʼe̩wñ du, ki chʼO̩jo̩ Israe̩l, aka de̩, kakini, Ame̩ li e̩wñ e̩bie̩ne̩ du kʼu kowa abi Je̩rusale̩m kpai ewo ewo Juda du ma; e̩ la go, egbili e̩lanyi kpʼokuta i che eñini-i, e̩ne̩ du la gugu o̩mo̩ n."
JER,44,3,"Tod e̩wñ bibi-ma ku ma che ku ma nyʼumi uwe̩do̩, owñ chʼabu ku ma nyʼagu otulale jo ku ma rʼamo̩jo̩ omune̩ kʼama ma ma n, tʼama, tʼame̩, tʼamata-me̩."
JER,44,4,"U muda kpʼamadu-mi akache̩ le̩ du rʼume̩. U takpa kwane̩ akpe̩ ma wa, kakini, O, ame̩ ki che e̩wñ ihie̩ne̩-i ki chʼe̩wñ ulaka-mi-i n."
JER,44,5,"Ma muda neti n, ma la hi eti wane̩ ku ma rida bʼe̩wñ bibi-ma te̩, ku ma we egu otulale jo ñw amo̩jo̩ omune̩ n."
JER,44,6,"Todule̩ e̩do̩fulu-mi kpʼuwe̩do̩-mi mu ke̩che̩ dufu, oñ i mʼutajo ewo ewo Juda, kpʼo̩na o̩na Je̩rusale̩m; oñ o̩mo̩ mud egbili e̩lanyi kpʼokuta kpʼalache̩ te̩, alu kʼi de̩ eñini-i."
JER,44,7,"Todule̩, fai, abu ki Jihofa O̩jo̩ ki nʼe̩wñ du, O̩jo̩ Israe̩l, aka de̩, kakini, E̩wñ chi kʼame̩ ache e̩wñ e̩bie̩ne̩ inaina-i nyʼonugo-me̩, ku ma fʼe̩ne̩ke̩le̩ kpʼonobule̩ kpʼo̩me̩kpa kpai o̩ma ki aguane̩ ko̩da bʼalumeji Juda te̩, kʼe̩ne̩ du ki ño̩ bo̩ ñwu me̩ ge̩ n?"
JER,44,8,"Owñ chʼabu ku me̩ nʼuko̩lo̩ o̩wo̩-me̩ nyʼumi uwe̩do̩, otulale ku me̩ gujo ñw amo̩jo̩ omune̩ oj ane̩ Ijipti ugbo ku me̩ nyi ku me̩ ge̩ne̩ le̩; kʼama ki kʼume̩ da rinyo̩, ku me̩ mud ama kpʼoli ina ef abo uche̩ichi uche̩ichi ane̩-ile̩-i."
JER,44,9,"Ame̩ gbenyo̩ e̩wñ bibi amata-me̩ le̩ kpʼe̩wñ bibi amonu Juda kpʼe̩wñ bibi amo̩ya-ma kpʼe̩wñ bibi e-me̩ onugo kpʼe̩wñ bibi amo̩ya e-me̩, ku ma che oj ane̩ Juda kpai ej o̩na ej o̩na Je̩rusale̩m?"
JER,44,10,"Ma la hi o̩la-ma wane̩ gbogbo tʼeñini n, ma la railo n, ma lule̩ ef uko̩-o̩la-mi n, kpʼef uhio̩me̩-mi kʼu ko jʼo̩gba-me̩ kpʼo̩gba amata-me̩ n."
JER,44,11,"Todule̩ abu ki Jihofa ki nʼe̩wñ du, O̩jo̩ Israe̩l le̩, aka de̩, kakini, Me̩ go, omi akpʼeju-mi rʼume̩ kʼi bie̩ne̩ ñwu me̩ owñ chʼutodu kʼu fʼabo Juda du ko̩da rinyo̩."
JER,44,12,"Tak omi akʼabo e̩bo̩bo̩ Juda ku ma fʼeju-ma gwanyi enyʼIjipti ku ma ge̩ne̩ o̩mo̩, ma alie̩ rinyo̩ chaka, ma awane̩, oj ane̩ Ijipti. O̩kwo̩chageli kpʼukpo̩ta ako ma mi. Ama aku akwʼe-ki nya gbogbo wa e-ki nana tule, lʼalu o̩kwo̩chageli kpʼukpo̩ta. Ama la ache ama kpai awuwu kpai oli ina kpai ina."
JER,44,13,"Todu omi abʼudu ñw abo ku ma gugu oj ane̩ Ijipti, alu kʼu bu ñwu Je̩rusale̩m, lʼalu o̩kwo̩chageli kpai ukpo̩ta kpʼe̩wñ ibi."
JER,44,14,"Todu kʼe̩ne̩ du ef abʼe̩bo̩bo̩ Juda ku ma nyʼoj ane̩ Ijipti ku ma ge̩ne̩ o̩mo̩ ma ñʼafu tane̩ n, e̩ne̩ du la abo̩ kʼi adabi tʼoj ane̩ Juda ugbo ku ma añeju ku ma dabi agugu o̩mo̩ n. Todu e̩ne̩ du adabi n chai e̩ne̩ ki afu tane̩."
JER,44,15,"Tak aboke̩le̩ du ku ma ma ka kʼamo̩ya-ma agu otulale jo ñw amo̩jo̩ omune̩, kpʼabobule̩ du ku ma dago o̩mo̩, ujeju lile i che, owñ chʼamone̩ du ku ma gugu oj ane̩ Ijipti, ewo Patro̩s, dohi ñwu Je̩re̩maya kakini,"
JER,44,16,I chʼe-o̩la kʼe̩ ka ñw a ef odu Jihofa a anetirʼuwe̩ n.
JER,44,17,"A muda ache teju o̩la du ki kwef alu-wa dufu tila, kʼa gu otulale jo ñw onu onobule̩ e-efojale, kʼa la kʼe̩wñ iche̩bo̩ omi dajane̩ ñw u, alu kʼa te̩tache, awa kpʼamata-wa, amonu-wa kpʼamagboji-wa ewo ewo Juda, kpʼo̩na o̩na Je̩rusale̩m, todu e̩gba le̩ a nʼuje̩wñ e̩kute̩, i la ra ñw a, oñ a ma li e̩wñ e̩bie̩ne̩ n."
JER,44,18,"Ama akwe̩gba kʼa tʼotulale egujo ñw onu onobule̩ efojale no̩ kʼa ma ño̩ kʼe̩wñ iche̩bo̩ omi dajane̩ ñw u n, e̩wñ du aña wa, oñ o̩kwo̩chageli kpʼukpo̩ta fʼuwa lie̩."
JER,44,19,"Oñ e̩gba kʼa gu otulale jo ñw onu onobule̩ efojale, kʼa la kʼe̩wñ iche̩bo̩ omi dajane̩ ñw u le̩, a chʼakala kʼa gwʼo̩ a adʼe̩wñ iche̩bo̩ omi dajane̩ ñw u ubi amo̩ko̩-wa?"
JER,44,20,"Taku Je̩re̩maya ka ñw abo le̩ du, tʼe̩ne̩ke̩le̩ tʼonobule̩, owñ chʼo̩chaka amone̩ ku ma dohi le̩ ñw u, kakini,"
JER,44,21,"Otulale ku me̩ gujo ewo ewo Juda kpʼej o̩na o̩na Je̩rusale̩m, ame̩ kpʼamata-me̩, kpʼamonu-me̩ kpʼamagboji-me̩, kpai amone̩ ane̩ le̩ du, Jihofa rewa n? Ibe-wñ la tʼe-le̩ n?"
JER,44,22,"Oñ Jihofa ma ño̩ neke je̩do̩ ge̩ n tod e̩bie̩ne̩ kʼe̩wñ ku me̩ jʼache le̩ bie̩ne̩, kpai todu e̩wñ ihie̩ne̩ ku me̩ che; todule̩ oñ ane̩-me̩ mud alache̩ te̩, kpʼawuwu kpʼoli ina, ugbo kʼone̩ ma dodo n, alu kʼi de̩ eñini-i."
JER,44,23,"Todabu ku me̩ gu otulale jo, kpai todabu ku me̩ du Jihofa re, ku me̩ ma gbʼomu Jihofa gbo̩ n, ku me̩ma la lule̩ ef uko̩-o̩la-wñ n, kpʼef uhio̩me̩-wñ n, kpʼef o̩la ibenu-wñ n, todule̩ oñ e̩wñ e̩bie̩ne̩ ke̩re̩bʼume̩-i, alu ki de̩ eñini-i."
JER,44,24,"Je̩re̩maya ño̩ ko̩la ñw amone̩ le̩ chaka, kpʼabobule̩ chaka kakini, Me̩ ki gbʼo̩la Jihofa, abo Juda du ku me̩ jʼoj ane̩ Ijipti;"
JER,44,25,"abu ki Jihofa ki nʼe̩wñ du, O̩jo̩ Israe̩l, aka de̩, kakini, Ame̩ kpʼamo̩ya-me̩, ejeji-me̩ nʼalu-me̩ ko̩la, me̩ la nʼo̩wo̩-me̩ che teju-wñ, kakini, Oji kʼa da a ara tila, owñ chʼotulale egujo ñw onu onobule̩ e-efojale, kpʼe̩wñ iche̩bo̩ omi eko dajane̩ ñw u; me̩ fʼoji ku me̩ da lonyane̩, ku me̩ ra ke."
JER,44,26,"Todule̩ ame̩ ki gbo̩ o̩la Jihofa, ame̩ abo Juda du ku me̩ gugu oj ane̩ Ijipti: Go, omi fʼodu-mi inaina go̩ Jihofa aka-i, ka kʼodu-mi edo̩ adʼef alu e̩ne̩ Juda du ugbo du ane̩ Ijipti ku me̩ ñʼago̩ kakini, Oji Jihofa n."
JER,44,27,"Go, omi adide ma tod e̩bie̩ne̩, i la chʼutodu e̩nyo̩ n; oñ o̩kwo̩chageli kpʼukpo̩ta afʼaboke̩le̩ Juda chaka ku ma jo̩ oj ane̩ Ijipti, lie̩ gbogbo taku ma ño̩ do̩mo̩ ge̩ n."
JER,44,28,"Oñ abo ku ma fu bʼalu o̩kwo̩chageli te̩ adabi kwʼoj ane̩ Ijipti tʼoj ane̩ Juda, aluka-ma ade̩ ke̩e̩; tak abʼe̩bo̩bo̩ Juda, ku ma nyʼane̩ Ijipti ku ma ge̩ne̩ o̩mo̩, ama o̩la e̩ne̩ ki adago, e-mi abe̩k e-ma."
JER,44,29,"E̩wñ ki la achʼujiwe-wñ ñwu me̩ de̩, Jihofa ka-i, Omi abʼudu ñwu me̩ ugbo-i todu kʼame̩ ki ma ka kʼo̩la e̩wñ e̩bie̩ne̩ kʼu ka nyʼume̩ le̩ adago chuu."
JER,44,30,"E̩wñ ki Jihofa aka de̩ kakini, Go, omi adu Fero Hofra, onu Ijipti, tʼo̩wo̩ ame̩ne̩bi-wñ, kpai tʼo̩wo̩ abo ku ma tene oji-wñ. Alu kʼu du Ze̩de̩kaya, onu Juda, tʼo̩wo̩ Ne̩biukadre̩za, onu Babilo̩n, kʼi chʼe̩nebi-wñ, kʼi la tene oji-wñ le̩."
JER,45,1,"O̩la ku Je̩re̩maya akache̩ ka ñwu Baruk, o̩ma Ne̩raya, e̩gba kʼi kʼo̩la-i nyʼef ubuku abu ku Je̩re̩maya aka ñw u kpʼalu-wñ, o̩do̩ e̩ke̩le̩ ku Jiho̩yakim, o̩ma Josaya, jʼonu Juda le̩ de̩, kakini,"
JER,45,2,"Abu ki Jihofa, O̩jo̩ Israe̩l, aka ñw e̩ de̩, O Baruk, kakini,"
JER,45,3,"Uwe̩ kakini, Atogwo chʼe-mi fai ke! Todu Jihofa mʼe̩do̩dudu du manyʼu iwo̩-mi ñwu mi, ifi efi fʼumi hia me̩, u nʼuñmi n."
JER,45,4,"Abu kʼuwe̩ aka ñw u de̩, kakini, Abu ki Jihofa aka de̩, kakini. Go, e̩wñ kʼomi ko̩ nagulo̩ wane̩. E̩wñ kʼu la mudu gbe̩, nagudu rinyo̩. Owñ chʼugbo du ane̩-i."
JER,45,5,"Uwe̩ atene e̩wñ lile ñw o̩la-we̩? E̩ ki tene n; todu, go, omi akʼe̩bie̩ne̩ wa bʼoji o̩re̩la du ma, Jihofa ka-i; omi muda adʼoji-we̩ ñw e̩ kʼi chʼe̩wñ kʼogu je̩ ñw e̩ ugbo du kʼuwe̩ anyi."
JER,46,1,O̩la abo uche̩ichi uche̩ichi ki Jihofa ka kʼi wʼugbo Je̩re̩maya akache̩ le̩ de̩:
JER,46,2,"E-Ijipti de̩: I chʼe-abogu Fero Neko, onu Ijipti, ku ma jʼo̩lʼohimini Yufretis, Karkemish, ku Ne̩biukadre̩za onu Babilo̩n kpa o̩do̩ e̩ke̩le̩ ku Jiho̩yakim, o̩ma Josaya, jʼonu Juda."
JER,46,3,"Me̩ ki ñwʼikpako kpʼugbe̩yo̩ che,"
JER,46,4,Me̩ fʼamanya ji;
JER,46,5,E̩wñ chi kʼeju-mi dʼo?
JER,46,6,"Me̩ ki je̩ ñw abo kʼe̩re̩-ma ale̩ ñw ule ki ra n,"
JER,46,7,E̩ne̩ akwane̩ dab ohimini Naye̩l-i?
JER,46,8,"Ijipti akwane̩ dabu Naye̩l,"
JER,46,9,"O amanya, me̩ mute̩gu alo ke,"
JER,46,10,"Todu pjp kʼa ka-i chʼo̩jo̩ Ondu Jihofa ki nʼe̩wñ du,"
JER,46,11,"Te̩gu nyi Gilead, kʼe̩ mʼogu agbe du,"
JER,46,12,"Abo uche̩ichi uche̩ichi gbʼinabali anyo̩-we̩ me̩,"
JER,46,13,"O̩la ku Jihofa ka ñw Je̩re̩maya akache̩, alu ku Ne̩biukadre̩za, onu Babilo̩n, awa gwo ane̩ Ijipti da de̩:"
JER,46,14,"Me̩ dʼu kpogo Ijipti, fʼakoya-wñ ta Migdo̩l;"
JER,46,15,E̩wñ chi ku ma fʼamagbiti-we̩ gba rinyo̩ ta?
JER,46,16,"I je̩ ñw amone̩ wewe ke̩re̩, ma wane̩ noj omune̩,"
JER,46,17,"Ma kwokwa o̩mo̩, Fero, onu Ijipti chʼekuku ofofo,"
JER,46,18,"Oji-mi, Onu, kʼodu-wñ ko̩ Jihofa ki nʼe̩wñ du, aka-i,"
JER,46,19,"O uwe̩ o̩ma onobule̩ kʼe̩ gugu Ijipti,"
JER,46,20,"Ijipti chʼagbadufu ole okuno̩ kʼi chʼefe̩rʼeju,"
JER,46,21,Abo kʼi aro̩me̩ ñw ma ku ma jʼalumeji-wñ le̩
JER,46,22,Iche̩wñ adab iche̩ ejo ki afa alo;
JER,46,23,"Ma adʼoko-wñ rinyo̩, Jihofa aka-i,"
JER,46,24,"Anyo̩ amu o̩ma onobule̩ Ijipti,"
JER,46,25,"Jihofa ki nʼe̩wñ du, O̩jo̩ Israe̩l le̩, kakini, Go, omi abʼudu ñw Amo̩n e-No le̩, kpai Fero kpai Ijipti manyʼamo̩jo̩-wñ kpʼamonu-wñ; owñ che Fero kpʼabo ku ma ke̩do̩nʼo."
JER,46,26,"Omi la ako ma jʼef o̩wo̩ abo ku ma tene oji-ma, kpai ef o̩wo̩ Ne̩biukadre̩za, onu Babilo̩n, kpai jʼef o̩wo̩ abuko̩lo̩-wñ. Ubi le̩ tak one̩ adodo o̩mo̩, alu ki de̩ iko igbegbele, Jihofa ka-i."
JER,46,27,"Uwe̩ ki muda railo n, O Jeko̩b, adu-mi,"
JER,46,28,"E̩ ki railo n, O Jeko̩b, adu-mi,"
JER,47,1,O̩la abo Filistia ku Jihofa ka kʼi wʼugbo Je̩re̩maya o̩gba taku Fero kpo̩ Gaza fo̩ de̩.
JER,47,2,Abu ki Jihofa aka de̩ kakini:
JER,47,3,"Ekuku etikpa amagbiti-wñ ku ma du dʼane̩,"
JER,47,4,"tod o̩jo̩ ki añwa ki fʼabo Filistia chaka chile̩che̩,"
JER,47,5,"Oji bo̩lo̩bo̩lo̩ lewa bu Gaza ma me̩,"
JER,47,6,"O, uwe̩ o̩kwo̩chageli Jihofa!"
JER,47,7,"Ab i ale kʼi awe,"
JER,48,1,E-Moab de̩.
JER,48,2,uñwulo̩ Moab de̩ ge̩ n.
JER,48,3,"Iche̩ ukwa kwo Horonaim wa,"
JER,48,4,Ma fu Moab kpo̩fo̩ me̩;
JER,48,5,Todu ma anʼaku ero̩ ate̩gu Luhit;
JER,48,6,Me̩ ra! Me̩ fʼoji o̩la-me̩ jadu!
JER,48,7,"Todu, todabu kʼe̩ ke̩do̩nʼuko̩lo̩ kʼe̩ che, kpʼe̩wñ akoko-we̩,"
JER,48,8,"Oñ akpe̩wñ bie̩ le̩ abʼewo ewo du ma,"
JER,48,9,"Me̩ kʼika ñw Moab,"
JER,48,10,Ama ki mu e̩ne̩ du ki achʼuko̩lo̩ Jihofa ayechi ofo; ama ki ño̩ mu e̩ne̩ du kʼi agwo̩nyʼo̩kwo̩chageli-wñ ubi bʼe̩bie̩ te̩.
JER,48,11,Moab te̩tañmi to̩ko̩o̩ akwo ojokolobia-wñ
JER,48,12,"Todule̩, go, iko-wñ awa, Jihofa aka-i, kʼomi akpe̩ abo ku ma rʼe̩wñ da ke̩ge̩ wʼugbo-wñ, oñ ma arʼowñ da ke̩ge̩. Ma la akʼe̩wñ eku-wñ dafo, ku ma la kpʼañmo̩-ma fo̩."
JER,48,13,"Tak anyo̩ Chimo̩sh amu Moab, alu kʼanyo̩ Be̩te̩l, uke̩do̩no-ma le̩, mu abunyi Israe̩l."
JER,48,14,"Abile ku me̩ kakini, Awa chʼame̩nuwohi"
JER,48,15,"Mafu Moab chile̩che̩rinyo̩ me̩, ewo ewo-wñ le̩ mud oduduna me̩,"
JER,48,16,Uchobi Moab me̩rʼo̩wo̩ me̩
JER,48,17,"O̩chaka-me̩ ku me̩ jo̩ lʼo daka le̩, me̩ kwaliwo̩-wñ, kpʼame̩ ku me̩ chemʼodu-wñ chaka,"
JER,48,18,"O uwe̩, o̩ma onobule̩ kʼe̩ gugu Dibo̩n,"
JER,48,19,"O uwe̩ kʼe̩ dodo Aroe̩r,"
JER,48,20,"Anyo̩ fu Moab mu, todu e̩do̩-wñ muda kpu;"
JER,48,21,"Oji ajo̩ le̩ lewa bʼegbili ma, i bo Holon ma, i bo Jaza ma, i bo Me̩faat ma,"
JER,48,22,"i bo Dibo̩n ma, i bo Nebo ma, i bo Be̩t-diblat ma,"
JER,48,23,"i bo Kinataim ma, i la bo Be̩t-gamul ma, i la bo Be̩t-meon ma,"
JER,48,24,"i la bo Keriot ma, i la bo Bozra ma, i la bʼewo ewo du oj ane̩ Moab ma tʼe-ki jʼo̩na jiji tʼe-ki dʼanane̩."
JER,48,25,"Igba Moab muko̩da me̩, o̩wo̩-wñ muguche̩, Jihofa ka-i."
JER,48,26,"Me̩ dʼo̩te̩ ñw u ñmo̩ ki mʼu; todu i hi o̩la-wñ ne ñw Jihofa; Moab la ali gbigbili ef ire̩-wñ, ma ñʼadokanyi rʼo̩ oji."
JER,48,27,"Todu Israe̩l chʼe̩wñ okanyi ñw e̩ akwoubi n? Ma liʼi ef amajoji? Todu e̩gba du kʼe̩ nʼo̩la-wñ aka, uwe̩ ami oji-we̩ ejo."
JER,48,28,"O, ame̩ ku me̩ dodo Moab,"
JER,48,29,A gbʼinabali uba Moab—
JER,48,30,"U chema o̩fu e̩do̩-wñ, kʼo̩wai i che, Jihofa aka-i;"
JER,48,31,Todule̩ omi adinaku todu Moab;
JER,48,32,"Aku ki tʼe-ki Jeza aro̩ le nadu raku we̩,"
JER,48,33,"Ma la mʼe̩do̩ e̩bo̩ kpʼuyo̩ ko bʼane̩ uro̩je̩ te̩, kpai kwo bʼane̩ Moab te̩;"
JER,48,34,"Akwo ukwa He̩shbo̩n gbogbo wa Eleale, gbogbo wa Jahaz ma nʼomu dala, akwo Zoar gbogbo wa Horona, wa Eglat-shilishiya; todu omi omi Nimrim ñʼagbe̩ kʼo̩mo̩ ki mud alache̩."
JER,48,35,"Anoji e-le̩, naño̩ je̩ ñw e̩ne̩ kʼi achʼiche̩bo̩ oj otete, kpai e̩ne̩ kʼi agu otulale jo ñw amo̩jo̩-wñ ki takpa rʼane̩ Moab, Jihofa aka-i."
JER,48,36,"Todule̩ e̩do̩-mi afifi todu Moab dabe̩ne̩ kʼo̩kpana, oñ e̩do̩-mi la afifi dab o̩kpana tod aboke̩le̩ Kir-he̩re̩s, todu e̩wñ kʼi yajo̩ e̩kute̩ le̩ lenyo̩."
JER,48,37,"Todu oji du de̩ bo̩lo̩bo̩lo̩, ma fʼilagba du ja; o̩wo̩ e̩ne̩ du chʼagbe agbe, e̩gbanukpo la lʼago ago de̩."
JER,48,38,"Oj ojokunyi Moab chaka kpʼojukpologu-wñ, inaku eda dʼugbo du. Todu u fu Moab kpo̩fo̩ dab e̩wñ eku ki ma wʼe̩ne̩ du eju n, Jihofa aka-i."
JER,48,39,Go ab i gulo̩ wane̩! Go abu ku ma jʼakwa! Go abu ku Moab mubidagba kpʼanyo̩! Abe̩le̩ oñ Moab amud e̩wñ okanyi kpʼe̩wñ ubailo ñw abo du ku ma jo̩ lo daka.
JER,48,40,Todu abu ki Jihofa aka de̩ kakini:
JER,48,41,ma fʼewo ewo du me̩
JER,48,42,"Ma la akpa Moab bie̩ kʼi we e̩chʼuche̩ichi amone̩,"
JER,48,43,"Ailo, kpʼura kpʼoku"
JER,48,44,E̩ne̩ ki ara bʼailo te̩
JER,48,45,Abo ku ma ra dago jʼolubo̩ He̩shbo̩n
JER,48,46,"Atogwo ñw e̩, O Moab!"
JER,48,47,"Omi muda arʼamu Moab da iko otitala, Jihofa aka-i."
JER,49,1,E-amo̩ma Amo̩n de̩.
JER,49,2,"Todule̩ go, iko-wñ awa, Jihofa aka-i,"
JER,49,3,"O He̩shbo̩n, dinaku ke, todu ma fu Ai chile̩che̩ me̩!"
JER,49,4,"E̩wñ chi kʼe̩ nʼane̩ o̩go̩ le̩ aba, o̩go̩-we̩ kʼi acha le̩,"
JER,49,5,"Go, omi adʼailoʼka wa abʼuwe̩ oji ma,"
JER,49,6,"Ama anubi-wñ narʼamu amo̩ma Amo̩n da, Jihofa aka-i."
JER,49,7,E-Ido̩m de̩.
JER,49,8,"Me̩ ra, mudabi, kwogugu ef unefu,"
JER,49,9,"Iche̩wñ kʼabo ku ma kʼe̩ro achiwebe̩te̩ma lewʼugbo-we̩,"
JER,49,10,"Omi muda fʼlso̩ tago ofo,"
JER,49,11,"Tʼamo̩ma-we̩ ku ma ma nʼata n no̩,"
JER,49,12,"Todu abu ki Jihofa aka de̩, kakini, Abo ku ma ma kpʼoji ajo̩-ma ka ku ma añmo̩ ago-i n; añmʼo tila; uwe̩ ñʼachʼe̩ne̩ kʼudu echi afʼuwe̩ oji hioko? Udu echi la afʼuwe̩ oji n, uwe̩ la añmʼo̩ chuu."
JER,49,13,"Todu u fʼo̩la-mi go̩ Jihofa aka-i, ka ku Bozra amud e̩wñ awuwu, kpʼina kpʼane̩ e̩gbe̩, kpʼama; oñ ewo ewo-wñ chaka amud egbili e̩lanyi kpʼokuta gbogbo alo."
JER,49,14,"U gbʼinabali kwʼugbo Jihofa,"
JER,49,15,"Todu go, omi che kʼuwe̩ nya ef abo uche̩ichi uche̩ichi"
JER,49,16,"I chʼe-ailo-we̩ ki aba,"
JER,49,17,"Ido̩m la amud e̩wñ awuwu, oñ ugoju amʼe̩ne̩ du kʼi alale o̩mo̩ da, oñ ma achʼo chui! todu atulubo̩ du ki ke̩re̩bʼo̩."
JER,49,18,"Alu ki de̩ e̩gba ku ma gu So̩do̩m kpai Go̩mo̩ra kpʼadogbe-ma lo̩ le̩, e̩ne̩ du agugu o̩mo̩ n, o̩ma one̩ du la age̩ne̩ o̩mo̩ n, Jihofa aka-i."
JER,49,19,"Go, i ate̩gu wa dab idu kwʼuwobi Jo̩rdan kʼi ako̩bʼo̩do̩ ki gbiti le̩; todu naje̩ ñw ma ra kwʼugbo-wñ achi-gili; oñ nadʼo̩da-wñ ñw e̩ne̩ kʼomi achi. Todu e̩ne̩ dab omi? E̩ne̩ ñʼadʼ iko ñw mi? E̩ne̩ chʼadidala kʼi adago o̩gba-mi?"
JER,49,20,"Todule̩, me̩ ki gbʼo̩la ki Jihofa lo, owñ chʼe-kʼi lo nyʼIdo̩m, kpʼe̩wñ ki ñwa ef e̩do̩-wñ owñ chʼe-kʼi ñwa nyʼabo ku ma dodo Te̩man; i chaka chʼame̩wño̩re̩ egini ef ujo̩ le̩, efa ma afa ma kwʼo̩mo̩ chuu; i la aje̩ ñw odo-ma ki mud e̩wñ awuwu ñw ma tila."
JER,49,21,Ane̩-ile̩ aga noj ekuku ewane̩-ma; ukwa dago; ma gbʼekuku-wñ gbogbo kad ohimini Ekpikpa.
JER,49,22,"Go, i ate̩gu wa, i la awu dab o̩re̩, i la anʼika-wñ dala ako̩bo̩ Bo̩zra. Tak e̩do̩ amagbiti Ido̩m adab e̩do̩ onobule̩ kʼi achefu iko kʼa ka-i."
JER,49,23,E-Damaskus de̩.
JER,49,24,"Damaskus gwegbo me̩, i arʼo̩la-wñ da kʼi ra,"
JER,49,25,"Go, abile ku ma ma dʼewo ku ma ñwulo̩ uwñ le̩ tinyo̩ n,"
JER,49,26,"Todule̩ abokolobia-wñ awane̩ ej o̩na-wñ,"
JER,49,27,"Tak omi akʼuna ef aku Damaskus,"
JER,49,28,"E-Kedar, kpʼe-ojane̩ ojane̩ Hazo̩r ku Ne̩biukadre̩za, onu Babilo̩n, kpo̩fo̩ le̩ de̩."
JER,49,29,Ma akʼunyabo unyabo-ma kpai ame̩wño̩re̩-ma egini;
JER,49,30,"Me̩ ra, me̩ da yo̩o̩, da yo̩o̩ ku me̩ nyʼo̩najiji, me̩ kwogugu ugbo ki nefu,"
JER,49,31,"Kwane̩, kʼe̩ nyʼugbo abo uche̩ichi ʼka ku ma jʼañmi,"
JER,49,32,"Aminyakulumi-ma amud e̩wñ kʼe̩ne̩ne̩ne̩ne̩ adinya,"
JER,49,33,"Taku Hazo̩r amud unyi amogbem-gbem,"
JER,49,34,"O̩la Elam ki Jihofa ka kʼi wʼugbo Je̩re̩maya, akache̩, e̩gba ku Ze̩de̩kaya chane̩ o̩fe̩ Juda eje̩ de̩, kakini."
JER,49,35,"Abu ki Jihofa ki nʼe̩wñ du aka de̩, kakini, Go, nagu o̩o̩do̩ Elam che̩, owñ chʼonu ukpahiu-ma."
JER,49,36,"Naño̩ kʼafu me̩le̩ kwʼago̩go̩ me̩le̩ e-efojale wa abʼElam ma, oñ nafia ma tuka rʼej afu le̩ chaka; i la anʼabo uche̩ichi kate kʼabo Elam ku ma no ma rinyo̩ le̩ ma awʼugbo ma n."
JER,49,37,"Tak u naje̩ ñw e̩do̩ abo Elam ki muda kpu rʼo̩gba ame̩nebi-ma, kpai o̩gba abo ku ma tene oji-ma; naño̩ kʼe̩wñ e̩bie̩ne̩ wa abʼuma ma, owñ chʼuwe̩do̩-mi ki kpuna, Jihofa aka-i; oñ nakpe̩ o̩kwo̩chageli tʼuma ubi, gbogbo tak u fʼuma lie̩ kpa."
JER,49,38,"Tak u nadʼede-mi dago Elam, oñ nakpʼonu kpʼamagboji rinyo̩ bʼo̩mo̩ te̩, Jihofa ka-i."
JER,49,39,"I muda awa che iko otitala kʼomi arʼamu Elam da, Jihofa ka-i."
JER,50,1,"O̩la Babilo̩n kpʼe-ane̩ Kaldia ki Jihofa ka lʼalu Je̩re̩maya, akache̩ de̩."
JER,50,2,"Me̩ ka dufu ef abo uche̩ichi uche̩ichi, ku me̩ mʼu du kpogo,"
JER,50,3,"Todu uche̩ichiʼka kwʼo̩wo̩ o̩pata ate̩ awa ku ma kʼogu bʼo̩, abo le̩ aje̩ ñw ane̩-wñ chʼe̩wñ awuwu, e̩ne̩ du la agugu o̩mo̩ n. Era ma ra, ma le me̩, tʼone̩ tʼe̩la abe̩re̩me̩le̩."
JER,50,4,"O̩jo̩ kʼa ka-i kpʼiko le̩, amo̩ma Israe̩l awa, ama kpʼamo̩ma Juda akpe̩re̩, Jihofa aka-i; ma anʼaku aro̩ tʼo̩na alo, ma la afeju Jihofa, O̩jo̩-ma."
JER,50,5,"Ma afeju-ma kparʼo̩wo̩ Zayo̩n atene, kakini, Me̩ lewa, kʼa kʼo̩la-wa dama kpai Jihofa ef alo ogbegbele̩ ki ma nʼegbenyo̩ ge̩ n."
JER,50,6,Abo-mi te̩te̩chʼame̩wño̩re̩ egini ki lenyo̩; amadide-ma je̩ ñw ma la. Ma je̩ ñw ma muna rʼiba oj uwo oj uwo; ma kwʼoj uwo le tʼoj otete. Ma gbenyo̩ uña uñmi-ma.
JER,50,7,"E̩ne̩ du ki li ma fʼuma lie̩; ame̩no̩la-ma la kakini, I nʼuda ñw a n, todu ama du Jihofa, ugbo kʼo̩kpakpa adodo, re, owñ che Jihofa kʼi chʼukibeno amata-ma le̩."
JER,50,8,"Me̩ ra bʼalumeji Babilo̩n te̩, me̩ ki la kwo oj ane̩ abo Kaldia dufu, ku me̩ dab amobuko̩ ku ma tʼame̩wño̩re̩ egini o̩gba."
JER,50,9,"Todu, go, omi adʼe̩do̩ abo uche̩ichi abo uche̩ichi lile kwane̩ ku ma jʼalu kʼu naje̩ ñw ma kwʼane̩ o̩wo̩ o̩pata ate̩ le̩ ku ma wa akʼogu bo̩ Babilo̩n. Tak ama akʼo̩la-ma donyʼu jo̩; o̩mo̩ ma afʼu du. O̩fa-ma la adab e-agbiti kʼi chʼo̩ka o̩fa eta. E̩ne̩ du adabi o̩wo̩ ofo n."
JER,50,10,"Kaldia la amud e̩wñ kʼogu je̩. Efu abo ku ma wa ñʼane̩-wñ ako, Jihofa aka-i."
JER,50,11,"Todabu kʼe̩do̩-me̩ bo̩, todabu ku me̩ gwoye,"
JER,50,12,"anyo̩ amʼiye-me̩ ogbolo,"
JER,50,13,"Todu uwe̩do̩ Jihofa one̩ ñʼadodo ef uwñ ge̩ n,"
JER,50,14,"Me̩ kʼo̩la-me̩ donyu Babilo̩n daka,"
JER,50,15,"Me̩ ki kpogu rʼo̩ oji daka,"
JER,50,16,"Me̩ fʼe̩ne̩ ki agbe̩ e̩wñ kpʼe̩ne̩ ki anʼo̩pia chʼuko̩lo̩ iko ku ma kʼe̩wñ oko wʼunyi,"
JER,50,17,"Israe̩l chʼe̩wño̩re̩ egini ku ma ne bʼunyi te̩; amidu fʼu ne tinyo̩. Ejo-dudu, onu Asiria mʼu du je̩; oñ fai ubiane̩-i, Ne̩biukadre̩za, onu Babilo̩n, fʼachiku-wñ guche̩."
JER,50,18,"Todule̩ abu ku Jihofa ki nʼe̩wñ du, kʼi chʼO̩jo̩ Israe̩l, aka de̩, kakini. Go, omi abʼudu ñw onu Babilo̩n kpai ane̩-wñ, alu kʼu bʼudu ñw onu Asiria le̩."
JER,50,19,"Tak u ñʼadu Israe̩l dabi wa okije̩ e-wñ ge̩, owñ la ajije̩ oji Karme̩l kpai Beshan, oñ onugo-wñ aje̩ kʼefu oj uwo Ifraim kpai Gilead."
JER,50,20,"O̩jo̩ kʼa ka-i kpʼiko le̩, Jihofa aka-i, me̩ atejane̩ udu kʼIsrae̩l fe̩, i la ñʼade̩ ge̩ n; kpʼadure e-Juda, ma ñʼaliʼi ge̩ n. Todu natʼo̩ no̩ ñw abo kʼu tʼuma no̩ jʼemi ku ma chʼe̩bo̩bo̩ amone̩."
JER,50,21,"Mute̩gu nyʼako bʼane̩ Me̩rata,"
JER,50,22,"Ma gbʼiche̩ ogu ane̩-i,"
JER,50,23,Go abʼihama ile̩ du ko̩da meji kʼi la kpo̩fo̩ te̩!
JER,50,24,"Omi fʼoku bane te̩ ñw e̩, oñ i fʼe̩ mu, O Babilo̩n,"
JER,50,25,"Jihofa mʼo̩na unyi ane̩ ogu-wñ bi,"
JER,50,26,Ame̩ ki kwʼalo̩me̩ ane̩ otitala wa akobʼo̩;
JER,50,27,"Fʼamo̩kokuno̩-wñ chaka kpa,"
JER,50,28,"Omuko̩la abo ku ma ra ku ma la fu tane̩ bʼoj ane̩ Babilo̩n te̩, ku ma du ache̩ ki Jihofa, O̩jo̩-wa na le̩ ka dufu Zayo̩n, owñ chʼache̩ unyi-wñ kʼi na."
JER,50,29,"Me̩ dʼamato̩fa wa jeju nyu Babilo̩n, owñ chʼo̩chaka abo ku ma afʼo̩o̩do̩. Me̩ ru ru jo lʼo daka; me̩ je̩ ñw e̩ne̩ du fu tane̩ n, dʼakoji ñw u teju alu kʼuko̩lo̩-wñ de̩; teju alu du kʼi che, me̩ chʼo; todu i te̩takeru Jihofa, owñ chʼE̩ne̩ Kiafo̩ e-Israe̩l le̩."
JER,50,30,"Todule̩ abo-kolobia-wñ awane̩ ojikpadala-wñ. Oñ oli atʼabogu-wñ chaka alu o̩jo̩ kʼa ka-i, Jihofa ka-i."
JER,50,31,"Go, omi chʼe̩nagwunyʼuwe̩, O uwe̩ kʼe̩ ke le̩,"
JER,50,32,"Tak e̩ne̩ ki ake le̩ ake̩re̩ i la awane̩,"
JER,50,33,"Abu ki Jihofa ki nʼe̩wñ du aka de̩, kakini, Ma fʼamo̩ma Israe̩l kpʼamo̩ma Juda demane̩ alu kate; oñ abo du ku ma mu ma gwo̩nyu ma gaga, ma ko̩ eje̩ ñw ma lo."
JER,50,34,"Agba ma tane̩ chʼegbiti: Jihofa ki nʼe̩wñ du, oñ odu-wñ ko̩; i agba ma tubi, todu kʼi dʼuñmi ñw ane̩ ile̩, kʼi la je̩ ñw abo ku ma dodo Babilo̩n ku ma we enʼuñmi."
JER,50,35,"O̩kwo̩chageli bʼabo Kaldia kpʼabo ku ma dodo Babilo̩n ma me̩, Jihofa ka-i,"
JER,50,36,"O̩kwo̩chageli bʼabo ku ma ba ma,"
JER,50,37,"O̩kwo̩chageli la bʼamanya-ma kpʼo̩kogu-ma,"
JER,50,38,"Omi omi-wñ chane̩ egbe̩,"
JER,50,39,Todule̩ ame̩la oko kpʼamogbe-mgbem kpʼamobijim ajʼo̩mo̩; one̩ ñʼadodo o̩mo̩ gbogbo alo ge̩ n. Akwʼo̩gba nʼo̩gba-ma ma ñʼagugu o̩mo̩ n.
JER,50,40,"Alu ki de̩ e̩gba kʼO̩jo̩ gu So̩do̩m kpai Go̩mo̩ra kpʼewo ewo ki me̩ru lo̩, Jihofa ka-i, abe̩le̩ e̩ne̩ du agugu o̩mo̩ n, o̩ma one̩ du lañʼage̩ne̩ o̩mo̩ ge̩ n."
JER,50,41,"Go, amone̩ kwʼo̩wo̩ o̩pata ate̩ awa me̩;"
JER,50,42,Ma kʼo o̩do̩ kpʼo̩kwo̩ nyʼo̩wo̩;
JER,50,43,"Onu Babilo̩n fʼinabali-ma gbo̩ me̩,"
JER,50,44,"Go, i awa dabe̩ne̩ kʼidu kʼi akwefʼuwobi Jo̩rdan wa kʼi kobʼugbo kʼone̩ adodo kʼi gbiti le̩ ma; todu omi aje̩ ñw ma ra bʼo̩ te̩ achigili. Oñ e̩ne̩ ku ma chi, e̩ne̩ le̩ nadʼu chʼagboji-wñ. Todu e̩ne̩ dab omi? E̩ne̩ la adʼiko ñw mi? Ugbo adidala kʼi la neke dago o̩gba-mi de̩?"
JER,50,45,"Todule̩ me̩ ki gbʼo̩la ki Jihofa alo, owñ chʼe-kʼi lo nyu Babilo̩n, kpʼibe kʼi ñwanyʼane̩ amaKaldia: ma afa ma kwʼo̩mo̩ tila, owñ chʼame̩wño̩re̩ egini: i la ache kʼodo-ma ki mud alache̩ bʼuma ma chuu."
JER,50,46,"Noj ekuku Babilo̩n ku ma du le̩ ane̩-ile̩ naga, ma la gbʼukwa-wñ ef abo uche̩ichi uche̩ichi."
JER,51,1,Abu ki Jihofa aka de̩ kakini:
JER,51,2,"Tak u nakpʼabo o̩wo̩ ejaduña nyi Babilo̩n,"
JER,51,3,"Ato̩fa ki nafʼo̩o̩do̩-wñ fa ñw e̩ne̩ du ki afa o̩o̩do̩,"
JER,51,4,"Ekpa ku ma akpa ma ma awane̩ oj ane̩ abo Kaldia,"
JER,51,5,"Todu O̩jo̩-wñ, ki che Jihofa ki nʼe̩wñ du,"
JER,51,6,"Me̩ ra bʼalumeji Babilo̩n te̩,"
JER,51,7,"Babilo̩n te̩tachʼago o̩jamalia ef o̩wo̩ Jihofa,"
JER,51,8,"Achigili Babilo̩n lewane̩, oñ i mukpabie̩ te̩;"
JER,51,9,"I dʼuwa e̩do̩ kʼa fʼo̩ga Babilo̩n che,"
JER,51,10,Jihofa mʼo̩kpakpa-wa du dufu me̩;
JER,51,11,Me̩ fʼo̩fa no̩!
JER,51,12,Mʼagaliga du dago ku ma wa kobo̩ aku aku Babilo̩n;
JER,51,13,"O uwe̩, kʼe̩ gugu ej omi wewe le̩,"
JER,51,14,"Jihofa ki nʼe̩wñ du fʼo̩la-wñ go̩, kakini:"
JER,51,15,"I nʼukpahiu-wñ che ane̩ ile̩-i,"
JER,51,16,"E̩gba kʼi kʼomuʼka ekuku omi omi dʼefojale,"
JER,51,17,One̩ du mud e̩la i la ma e̩wñ du n;
JER,51,18,"O̩wai i che, uko̩lo̩ ayechi i che;"
JER,51,19,"Ukpe̩ e-Jeko̩b la dab e-le̩ n,"
JER,51,20,Uwe̩ chʼakeke kpʼido̩na ogu-mi ki bo̩:
JER,51,21,u la anʼuwe̩ kpa anya kpʼe̩ne̩ ki atanʼo fo̩ ye̩ge̩ye̩ge̩;
JER,51,22,omi la anʼuwe̩ kpʼe̩ne̩ke̩le̩ kpʼonobule̩ fo̩ ye̩ge̩ye̩ge̩;
JER,51,23,omi anʼuwe̩ kpʼadidala kpʼujo̩-wñ fo̩ ye̩ge̩ye̩ge̩;
JER,51,24,"Oñ nakʼe̩wñ e̩bie̩ne̩ du kʼabo Babilo̩n kpʼabo du ku ma dodo Kaldia che efu Zayo̩n ñw ma eju-we̩, Jihofa ka-i."
JER,51,25,"Go, omi chʼe̩nagwunyʼuwe̩. O uwo akpʼe̩wñ bie̩-i, Jihofa ka-i,"
JER,51,26,"Ma ñʼadʼokuta okate kwʼugbo we̩ ku ma adʼu chʼoji alo n,"
JER,51,27,"Me̩ dʼagaliga dago oj ane̩-i,"
JER,51,28,"Fʼabo uche̩ichi date̩ ku ma kobʼo̩,"
JER,51,29,"Ane̩ le̩ la agegbulu o̩la-wñ awʼo̩,"
JER,51,30,"Amagbiti Babilo̩n we ogu eja,"
JER,51,31,"Afuleʼka afule ledo ekeji,"
JER,51,32,"ma fʼo̩na o̩na-wñ kpa,"
JER,51,33,"Abu ki Jihofa ki nʼe̩wñ du, kʼi chʼO̩jo̩ Israe̩l ka de̩ kakini:"
JER,51,34,"Ne̩biukadre̩za onu Babilo̩n fʼumi lie̩ me̩,"
JER,51,35,"Afuma kʼi che mi kpʼo̩re̩la-mi ki ni Babilo̩n oji,"
JER,51,36,Todule̩ abu ki Jihofa aka de̩ kakini:
JER,51,37,"taku Babilo̩n amud ugbudu ugbu-du jo̩,"
JER,51,38,Ma ajo̩ akwa dab amidu agbadufu;
JER,51,39,E̩gba kʼe̩do̩-ma kpa kpa nachʼuje̩-wñ uyo̩ ñw ma
JER,51,40,"Nako ma wa dab amo̩mala nyʼugbo ku ma akpa ma,"
JER,51,41,Me̩ go abu ku ma fu She̩shak du!
JER,51,42,Ohimini lewa abi Babilo̩n ma me̩;
JER,51,43,"Ewo ewo-wñ mud e̩wñ awuwu te̩,"
JER,51,44,"Omi la adʼajo̩ wa fejudo Be̩l efu Babilo̩n le̩,"
JER,51,45,"Abo-mi, me̩ kwʼalumeji-wñ dufu!"
JER,51,46,"E̩do̩-me̩ ki da n, me̩ ki la railo"
JER,51,47,"Todule̩, go, iko-wñ awa"
JER,51,48,"Tak efojale efojale kpai ane̩ ile̩,"
JER,51,49,"Alu ku Babilo̩n je̩ ñw abo Israe̩l ku ma kpa wane̩,"
JER,51,50,"A me̩ ku me̩fʼo̩kwo̩chageli o̩wo̩ tane̩,"
JER,51,51,Ukata-wa muchi me̩ todu a gbʼina ku ma bu;
JER,51,52,"Todule̩, me̩ go, iko-wñ awa, Jihofa ka-i,"
JER,51,53,"Dagba Babilo̩n ki chaka te̩gu nyʼefojale,"
JER,51,54,Ukwa dago Babilo̩n!
JER,51,55,"Todu Jihofa afu Babilo̩n chile̩che̩ me̩,"
JER,51,56,"todu ajakpa e̩wñ lewa bʼo ma,"
JER,51,57,"Omi la aje̩ ñw o̩te̩ mu amagboji-wñ kpʼamanibe-wñ,"
JER,51,58,Abu ki Jihofa ki nʼe̩wñ du ka de̩ kakini:
JER,51,59,"O̩la ki Je̩re̩maya, akache̩, ñwa ñwu Se̩raya, o̩ma Ne̩raya, o̩ma Maseya, e̩gba kʼi lebo̩ Ze̩de̩kaya, onu Juda, nyi Babilo̩n o̩do̩ e̩ke̩le̩ ku Ze̩de̩kaya jʼo̩fe̩ le̩ de̩. Se̩raya le̩ la chʼe̩ne̩ ki nʼo̩da unyi olu onu."
JER,51,60,"Oñ Je̩re̩maya la fʼe̩wñ e̩bie̩ne̩ du ki awa abi Babilo̩n ma ko̩ rʼef ibuku, owñ chʼo̩la Babilo̩n du ku ma ko̩-i."
JER,51,61,"Oñ Je̩re̩maya ka ñwu Se̩raya kakini, E̩gba kʼe̩ lewa Babilo̩n, mak e̩ fʼo̩kalatu o̩la-i du che,"
JER,51,62,"kʼe̩ la kakini, O Jihofa, uwe̩ ka o̩la ugbo-i kakʼuwe̩ akʼo̩ da tinyo̩, kʼe̩ne̩ du ki ño̩ dodo emi n, tʼone̩ tʼe̩la abe̩re̩me̩le̩, kʼi muda achʼalache̩ te̩ ogbegbele̩."
JER,51,63,"Oñ i awatu, e̩gba kʼe̩ fʼo̩kalatu ibuku-i che kpa, tak uwe̩ ki dʼokuta ji mʼo, kʼe̩ dʼu ro̩ tʼalumeji Yufretis;"
JER,51,64,"kʼuwe̩ ki kakini, Abu ku Babilo̩n aji le̩ de̩, i ñʼatu ge̩ n, noj e̩bie̩ne̩ kʼomi akowa bʼo ma; uhia la ahia ma."
JER,52,1,"O̩do̩ Ze̩de̩kaya chʼogu nyokeʼka e̩gba ki chane̩ ejʼo̩fe̩; i la jʼo̩fe̩ Je̩rusale̩m o̩do̩ me̩gwaka. Odu iye-wñ la ko̩ Hamutal, o̩ma Je̩re̩maya e-Libna."
JER,52,2,"Owñ la che e̩wñ ki bie̩ne̩ eju Jihofa, teju alu du ku Jiho̩yakim che le̩."
JER,52,3,"Todu lef uwe̩do̩ Jihofa e-le̩ wa che efu Je̩rusale̩m kpai Juda, gbogbo tak i fʼuma ne rinyo̩ bʼeju-wñ te̩."
JER,52,4,"Oñ i lewa tʼo̩do̩ e̩ke̩la kʼi jʼo̩fe̩, ochu e̩ke̩gwa-wñ o̩jo̩ e̩ke̩gwa ochu le̩, Ne̩biukadre̩za, onu Babilo̩n, lewa, owñ kpʼabogu-wñ chaka, ku ma ko bʼo̩ Je̩rusale̩m. Taku ma ru ru nyʼu; ma la fʼugbudu ogu du nyʼu le daka."
JER,52,5,Abe̩le̩ ma kpala nyʼewo le̩ gbogbo tʼo̩do̩ onu Ze̩de̩kaya e̩ke̩gwaka.
JER,52,6,"Ochu e̩ke̩le̩-wñ, o̩jo̩ e̩ke̩la ochu le̩, ukpo̩ta akpa ewo le̩ bie̩ne̩ bie̩ne̩, oñ uje̩wñ du ño̩ de̩ tod amone̩ ane̩ le̩ ge̩ n."
JER,52,7,"Taku ma fʼaku ewo le̩ gudu, oñ abogu chaka ra. Ma la kwʼef ewo le̩ dufu odu lʼo̩na alaku kʼi dʼagbagba o̩do̩ meji kʼi me̩ru uche̩ ubioko onu, oñ ma le rʼo̩wo̩ Araba. (Abo Kaldia la donyʼewo le̩ daka e̩gba le̩ me̩.)"
JER,52,8,"Abogu abo Kaldia la ranʼonu, oñ ma fu Ze̩de̩kaya mu egbili Je̩riko; abogu-wñ chaka fiatuka bʼo̩ te̩."
JER,52,9,"Taku ma mʼonu du, oñ ma mʼu du le tʼugbo onu Babilo̩n, Ribla, oj ane̩ Hamat; oñ i fʼoj ajo̩-wñ kpa."
JER,52,10,Tak onu Babilo̩n fʼamo̩ma Ze̩de̩kaya kpa eju-wñ; i ño̩ fʼamagboji Juda chaka kpa Ribla o̩mo̩.
JER,52,11,"Tak i fu Ze̩de̩kaya eju kpo̩fo̩; oñ onu Babilo̩n fʼu ji igbaligba ebije ikpa, i la mʼu du le tu Babilo̩n. Oñ i mʼu du tʼef unyi uga gbogbo mʼo̩jo̩ uku-wñ."
JER,52,12,"Tak o̩jo̩ e̩ke̩gwa ochu e̩ke̩lu, kʼi chʼo̩do Ne̩biukadre̩za, onu Babilo̩n, e̩ke̩gwe̩la, Ne̩biuzaradan, agboji abide kʼi adago o̩gba onu Babilo̩n, lewa Je̩rusale̩m."
JER,52,13,"Oñ i fʼunyi Jihofa gujo kpʼunyi onu, kpʼunyi unyi Je̩rusale̩m chaka; i fʼuna tʼunyi lile du ki fʼu gujo rinyo̩."
JER,52,14,"Tak abogu Kaldia chaka ku ma jʼugbo agboji abide le̩, fʼaku Je̩rusale̩m chaka kpo̩fo̩ dagbala daka."
JER,52,15,"Taku Ne̩biuzaradan, agboji abide le̩, fʼame̩nubie̩ iche̩ka ef amone̩ le̩ kpʼe̩bo̩bo̩ amone̩ ku ma bo̩ ef ewo le̩, kpʼabo ku ma chi o̩la-ma kwef abo-ma, ku ma ñwa tʼo̩wo̩ onu Babilo̩n, kpʼe̩bo̩bo̩ amone̩ ku ma chʼo̩ka uko̩lo̩ ko nyʼef amu alo."
JER,52,16,"Ne̩biuzaradan, agboji abide muda tʼabo iche̩ka ku ma chʼame̩nubie̩ tule no̩ ubi ku ma dejute̩ uche̩ achiwebe̩te̩ma kpʼe̩wñ uche̩ ki bo̩."
JER,52,17,"Tak abo Kaldia fʼe̩wñ udago waala ku ma nʼebije ikpa che ki jʼef unyi Jihofa kpʼo̩ka-wñ kpʼohimini ebije ikpa ki jʼef unyi Jihofa le̩ ko̩da kpikpi, oñ ma kʼebije ikpa-wñ alo tu Babilo̩n."
JER,52,18,Ma ño̩ mʼucha-wñ kpʼuko̩che̩-wñ kpʼalapa ku ma ne̩ ñw owu agege che kpʼugba-wñ kpʼuko̩de̩-wñ kpʼe̩wñ eku du ku ma nʼebije ikpa che e-ku ma ne̩ che e̩wñ ñw u ko kwʼo̩mo̩.
JER,52,19,"Agboji abide la mʼago-wñ kpʼigbeli-wñ kpʼugba-wñ kpʼucha-wñ kpʼakete-wñ kpʼuko̩de̩-wñ kpʼukpachi-wñ e-ki chʼo̩jamalia, kpʼe-kʼi chʼajifa ko alo."
JER,52,20,"Ebije ikpa meji ki dago waala le̩ kpʼohiminiʼka, kpʼamokuno̩ ebije ikpa me̩gweji ku ma jʼofe o̩ka-wñ, e-ku So̩lo̩mo̩n, onu, che tod unyi Jihofa, uwoji ebije ikpa e̩wñ eku-i chaka nʼeñwan."
JER,52,21,"I la chʼe-e̩wñ udago waala le̩, o̩gba udago waala-wñ oka chʼohibo̩wo̩ me̩gwe̩jo̩; iku kʼujiji-wñ chʼohibo̩wo̩ me̩gweji tak i alʼo de; ukpa-wñ la chʼo̩mo̩wo̩ me̩le̩; efu-wñ chʼetʼawo."
JER,52,22,"Ukata ebije ikpa la dʼoji-wñ ate̩; o̩gba ukata le̩ oka chʼohibo̩wo̩ me̩lu, iga kpai po̩me̩grane̩t che̩ta nyʼukata-wñ daka, ebije ikpa i che chaka: e̩wñ udago waala ekeji ño̩ ne̩ abe̩le̩, kpai po̩me̩grane̩t ge̩."
JER,52,23,Po̩me̩grane̩t e̩le̩gwa nyoke me̩fa jʼakolo-wñ me̩le̩. Po̩me̩grane̩t du ki jʼo̩la iga le̩ daka chʼogume̩lu.
JER,52,24,"Tak agboji abide le̩ mu Se̩raya, agboji amatama, kpai Ze̩fanaya, ata-ma ekeji, kpʼamadalona me̩ta le̩, ko;"
JER,52,25,"tak i mʼonojiʼka ku ma kʼabogu jʼef o̩wo̩-wñ du kwef ewo le̩, kpʼone̩ mebie ku ma jʼef abo ku ma li eju onu, ku ma li ef ewo le̩, kpʼako̩takada agboji abogu, kʼi akʼodu amone̩ oj ane̩ le̩ nyʼo̩takada; kpʼaboke̩le̩ amone̩ ane̩ le̩ o̩gbo̩ me̩ta ku ma li alumeji ewo le̩,"
JER,52,26,"oñ Ne̩biuzaradan, agboji abide, mʼabo le̩ ko, i la mʼuma ko wʼugbo onu Babilo̩n Ribla."
JER,52,27,"Tak onu Babilo̩n fʼuma gwo, oñ i mʼuma ko kpa Ribla, ane̩ Hamat le̩. Abe̩le̩ ma fʼabo Juda ño̩ kwʼoj ane̩-ma nyʼef amu."
JER,52,28,Abo ku Ne̩biukadre̩za ko nyʼef amu le̩ de̩: o̩do̩ e̩kebie-wñ amaju chʼicham nyʼo̩gwo̩ko̩ ugbo me̩ta nyʼo̩gbo̩lo̩ nyoke meta.
JER,52,29,"O̩do̩ Ne̩biukadre̩za e̩ke̩gwe̩jo̩, i mʼone̩ icham nyʼogue̩gwa nyoke meji ko kwo Je̩rusale̩m nyʼef amu."
JER,52,30,"O̩do̩ Ne̩bitikadre̩za ogu nyoke me̩ta, Ne̩biuzaradan, agboji abide, mʼamaJu ulo̩gwa nyʼo̩gbo̩ mebie nyoke me̩lu ko nyʼef amu alo: amone̩ le̩ chaka che icham me̩lu nyʼulo̩gwa."
JER,52,31,"Oñ i lewatu o̩do̩ ogue̩gwa nyoke mebie ku ma mu Jiho̩yachin onu Juda le̩, ochu e̩ke̩gweji-wñ, o̩jo̩ ogu nyoke me̩lu ochu le̩, Ifil-Me̩rodak, onu Babilo̩n, o̩do̩ ejodudu-wñ kʼi jʼonu, mʼoji Jiho̩yachin, onu Juda, du dago, oñ i mʼu du kwef unyi-uga dufu."
JER,52,32,"Oñ i ko̩la ube̩do̩ ñw u, i la mʼede-wñ du nyʼate̩ ñw ede amonu ku ma jʼugbo-wñ Babilo̩n."
JER,52,33,I mʼe̩wñ o̩la unyi-uga-wñ ko jane̩. Tak i jʼuje̩wñ o̩gba-wñ o̩jo̩ du kʼudeju-wñ kade.
JER,52,34,"Ukpe̩ uje̩wñ-wñ kʼonu Babilo̩n ñwate̩ ñw u o̩ko̩ko̩lo̩ do̩mo̩, i nʼukpe̩ʼka o̩jo̩ du gbogbo mʼo̩jo̩ uku-wñ, owñ chʼo̩jo̩ du kʼudeju-wñ kade."
LAM,1,1,"Aiyaa, abʼewo ki te̩tako̩ ñw amone̩ le̩"
LAM,1,2,"I araku anyanyi odu,"
LAM,1,3,Juda kwo bʼane̩-wñ te̩ noj o̩bata
LAM,1,4,"O̩na o̩na Zayo̩n du adeku,"
LAM,1,5,"Ame̩no̩la-wñ kwotʼo̩gba,"
LAM,1,6,Ojima-wñ du la kwo
LAM,1,7,O̩jo̩ o̩bata-wñ kpʼetale ofofo-wñ
LAM,1,8,"Je̩rusale̩m fʼadure ta bie̩ne̩ bie̩ne̩,"
LAM,1,9,Iwa-wñ dʼef obunuku-wñ;
LAM,1,0,"Jihofa, go o̩bata-mi!"
LAM,1,10,E̩no̩la le̩ fʼo̩wo̩-wñ nadala
LAM,1,11,"Abo-wñ chaka jʼafifi,"
LAM,1,12,"I wʼume̩ eju re n, ame̩ ku me̩ alale chaka-i?"
LAM,1,13,"I dʼuna kpuche̩ kwʼatate̩ wa tʼef achiku-mi,"
LAM,1,14,O̩wo̩-wñ fʼoli uno̩lo̩ ada-mi kʼu je̩ ji;
LAM,1,15,Ondu la fʼamagbiti-mi chaka chʼo̩wai
LAM,1,16,Todu e̩wñ kʼu naraku-i de̩;
LAM,1,17,"Zayo̩n anʼo̩wo̩dala jo̩,"
LAM,1,18,"Jihofa chʼe̩no̩kpakpa,"
LAM,1,19,Omi do̩ ame̩nufe̩do̩-mi
LAM,1,20,"Go, O Jihofa, todu u dʼef o̩pe̩cha,"
LAM,1,21,Ma gbo̩ ka kʼu nafifi;
LAM,1,22,Je̩ ñw e̩wñ bibi-ma du ki wʼo̩gba we̩;
LAM,2,1,Go alu kʼOndu dʼakpa wa
LAM,2,2,"Ondu mʼodo Je̩ko̩b du ko mi,"
LAM,2,3,Ef uwe̩do̩-wñ ki kpuna
LAM,2,4,"I fʼo̩o̩do̩-wñ fa dabe̩ne̩ kʼe̩nebi,"
LAM,2,5,"Ondu dabe̩ne̩ kʼe̩nebi me̩,"
LAM,2,6,"I la fʼo̩gba kʼi bu nyʼu kpo̩fo̩ wane̩ woo, dabe̩ne̩ ki chʼuche̩ ma bʼu nyʼu,"
LAM,2,7,"Ondu fʼubo̩ iche̩bo̩-wñ hi tinyo̩ me̩,"
LAM,2,8,Jihofa fʼibe ñwate̩ ka
LAM,2,9,"Ane̩ mʼalaku-wñ ko mi,"
LAM,2,10,Abogijo o̩ma onobule̩ Zayo̩n chechi jʼane̩pe̩te̩;
LAM,2,11,"Eju-mi gbe̩ ñw omi aku,"
LAM,2,12,"Ma ka ñw amiye-ma kakini,"
LAM,2,13,"E̩wñ nadu gbʼe̩ ibenu? E̩wñ nadu chʼuwawe we̩,"
LAM,2,14,Amakache̩-we̩ fʼane̩ ego e-olemi
LAM,2,15,Abo du ku ma lale
LAM,2,16,Ame̩nebi-we̩ du
LAM,2,17,"Jihofa fʼe̩wñ kʼi ñw ibe-wñ tane̩ le̩ che me̩,"
LAM,2,18,E̩do̩-ma raku do̩ Ondu!
LAM,2,19,"Kwane̩, kʼe̩ fʼogu kpa odu,"
LAM,2,20,"Go, O Jihofa, kʼe̩ li!"
LAM,2,21,Imo̩to̩ kpʼogijo dachi
LAM,2,22,"Uwe̩ fʼudo̩ do̩ dabe̩ne̩ kʼo̩jo̩ ujeju ku ma da,"
LAM,3,1,Omi chʼe̩ne̩ kʼu li o̩bata
LAM,3,2,"owñ ne̩ mi le oñ i je̩ ñw mi lule̩ ef e̩chubi,"
LAM,3,3,"i arʼo̩wo̩-wñ da, rida, rida ño̩ rida"
LAM,3,4,"I je̩ ñw o̩re̩la-mi kpʼaño̩-mi gbo,"
LAM,3,5,"i fʼe̩wñ ne dago akobʼumi,"
LAM,3,6,"i je̩ ñw mi gugu ef uña ki chubi,"
LAM,3,7,I fʼo̩do̩ ne nyʼumi daka kʼomi ma
LAM,3,8,"ochochi, e̩gba kʼu nakwa kʼu nado̩ ate̩ko,"
LAM,3,9,"i mʼokuta ku ma da ko nʼo̩do̩ ki fʼo̩na-mi kpa,"
LAM,3,10,"I dabe̩ne̩ kʼibe̩a kʼi kpala anede e̩la ñw mi,"
LAM,3,11,i mʼo̩na o̩na-mi rida tʼo̩wo̩ʼka oñ i fʼumi fana pe̩le̩ pe̩le̩;
LAM,3,12,"i fʼo̩o̩do̩-wñ fa,"
LAM,3,13,I je̩ ñw o̩fa ahiagba-wñ
LAM,3,14,"omi mud e̩wñ oye ñw abo-mi chaka,"
LAM,3,15,"i je̩ ñw e̩wñ e̩rikoko kʼumi efu,"
LAM,3,16,"I nʼe̩yo̩go̩ okuta gu umi enyi che̩,"
LAM,3,17,"uwe̩ la mʼonugo-mi du ro̩ tʼo̩najiji bʼure̩do̩ te̩,"
LAM,3,18,"tak u kakini, Ukpahiu-mi lenyo̩,"
LAM,3,19,"E̩ narewa o̩bata-mi, kpʼalu ku ma fʼumi ne tʼoko-i,"
LAM,3,20,Onugo-mi narewa e̩wñ le̩ ta
LAM,3,21,"u mʼe̩wñ le̩ du tʼe̩do̩,"
LAM,3,22,Ufe̩de̩nyo̩ Jihofa ojoji ojoji chʼe̩wñ
LAM,3,23,i chʼetito̩ o̩jo̩ñwa o̩jo̩ñwa;
LAM,3,24,"Jihofa chʼukpe̩ e-mi, onugo-mi aka-i,"
LAM,3,25,"Jihofa chenyo̩ ñw abo ku ma nede owñ,"
LAM,3,26,i chenyo̩ kʼone̩ ki kibeno
LAM,3,27,i nyo̩ kʼone̩ ki nʼoli uno̩lo̩
LAM,3,28,"Owñ kate chechi gugu,"
LAM,3,29,i ki dʼalu-wñ tunyʼebutu—
LAM,3,30,"i ki dʼiti-wñ te̩ ñw e̩ne̩ ki akpʼo̩,"
LAM,3,31,Ehi tinyo̩ e-Ondu
LAM,3,32,"todu dagba kʼi chaka gwʼone̩ e̩do̩dudu, i ali ejumomi"
LAM,3,33,"todu i dʼe̩do̩-wñ kʼi dʼone̩ ma n,"
LAM,3,34,"Enʼe̩re̩ fʼame̩namu ane̩-ile̩ chaka kpetili mʼane̩,"
LAM,3,35,erʼo̩kpakpa one̩ da
LAM,3,36,"echʼo̩la one̩ jugujugu,"
LAM,3,37,"E̩ne̩ aka, tak e̩wñ le̩ awa che,"
LAM,3,38,E̩bie̩ne̩ kpʼe̩nyo̩
LAM,3,39,E̩wñ chi kʼe̩ne̩ ki deju ajeñmini
LAM,3,40,"Awa ki tejane̩ kʼa jʼo̩na o̩na-wa ma,"
LAM,3,41,Awa ki mʼe̩do̩-wa kpʼo̩wo̩-wa ko
LAM,3,42,"Awa fʼada je̩, awa lañu rʼu,"
LAM,3,43,"Uwe̩ kʼuwe̩do̩ bʼo̩la ma oñ e̩ ra nʼuwa,"
LAM,3,44,uwe̩ la kʼakpa bʼo̩la-we̩ ma
LAM,3,45,uwe̩ ko wa chʼiwa ku ma deli rinyo̩
LAM,3,46,Ame̩nebi-wa chaka
LAM,3,47,"ailo kpʼo̩fe̩ lewa bʼuwa ma me̩,"
LAM,3,48,"omi aku-mi acha wane̩ dab aji aji,"
LAM,3,49,"Omi aku eju-mi acha dafo,"
LAM,3,50,gbogbo taku Jihofa tʼejukpe̩
LAM,3,51,"eju-mi achʼonugo-mi o̩la,"
LAM,3,52,"Ma nʼumi ure bie̩ne̩ dabe̩ne̩ kʼu chʼe̩we̩,"
LAM,3,53,"ma mʼudeju-mi bu wane̩ ef ura amu,"
LAM,3,54,omi cha lʼumi oji;
LAM,3,55,"U kwa do̩ odu-we̩, O Jihofa,"
LAM,3,56,"uwe̩ gbo omu-mi me̩,"
LAM,3,57,"o̩jo̩ kʼu kwadʼe̩ uwe̩ te̩me̩rʼumi,"
LAM,3,58,"O Ondu, uwe̩ fʼologu o̩la onugo-mi che,"
LAM,3,59,"O Jihofa, uwe̩ fʼe̩bie̩ne̩ ku ma che mi li me̩,"
LAM,3,60,uwe̩ fʼache̩ du ku ma na
LAM,3,61,"Uwe̩ fʼina ku ma bu gbo̩ me̩. O Jihofa,"
LAM,3,62,kpʼuko abo ku ma kwane̩ tʼumi o̩la
LAM,3,63,uwe̩ ki go uguguane̩-ma kpʼukwane̩-ma;
LAM,3,64,"Uwe̩ adʼakoji ñw ma, O Jihofa,"
LAM,3,65,"uwe̩ adʼe̩wñ bʼe̩do̩-ma ma,"
LAM,3,66,"uwe̩ arano ma ef uwe̩do̩,"
LAM,4,1,"Go abu kʼo̩jamalia de̩ chunuu,"
LAM,4,2,"Amo̩ma Zayo̩n e-akoko le̩,"
LAM,4,3,I chaka chʼamogbemgbem ma dʼe̩nya te̩
LAM,4,4,Ukpalu o̩ma ki añmʼe̩nya
LAM,4,5,Abo ku ma te̩tajʼuje̩wñ e̩nyo̩
LAM,4,6,Todu udu kʼo̩ma onobule̩ abo-mi fe̩
LAM,4,7,Abo-wñ ki chʼe̩daru fe̩ ti sno le
LAM,4,8,"Eju-ma mud edudu tʼeginibibi le,"
LAM,4,9,Abo ku ma nʼo̩kwo̩chageli kpa ma
LAM,4,10,Abobule̩ ku ma li ejumomi nʼo̩wo̩ e-ma
LAM,4,11,"Jihofa che teju e̩do̩fulu-wñ kpa,"
LAM,4,12,Amonu ane̩-ile̩-i du
LAM,4,13,Owñ chʼutod adure amakache̩-wñ
LAM,4,14,"Ma tale ej o̩na ej o̩na dab amafeju,"
LAM,4,15,"Ma kpogu rʼuma oji kakini,"
LAM,4,16,"Eju Jihofa fʼuma kpatuka,"
LAM,4,17,Eju-wa agbe̩ noj e̩neju ate̩ko-wa e-owai;
LAM,4,18,"Ma tejane̩ e̩re̩-wa,"
LAM,4,19,Abo ku ma rano wa hiane̩
LAM,4,20,"Ma mʼiñmi iñmo̩-wa ko jʼef ura-ma,"
LAM,4,21,"Gwoguyo̩, e̩do̩-we̩ ki bo̩, O o̩ma onobule̩ Ido̩m,"
LAM,4,22,"E̩ fʼudu-we̩ chi kpa me̩, O o̩ma onobule̩ Zayo̩n,"
LAM,5,1,"O Jihofa, e̩ nadibekado e̩wñ ki lewa bʼuwa ma-i,"
LAM,5,2,"E̩wñ ogu-wa murida tʼabo̩wo̩ ejaduña o̩wo̩,"
LAM,5,3,Awa mud amo̩mayoku kpʼabo ku ma ma nʼata n;
LAM,5,4,"O̩ko̩ oñ adu lʼomiofo tak a ñmo̩,"
LAM,5,5,Abo ku ma rano wa nʼuwa o̩lo̩ te̩;
LAM,5,6,Awa mʼo̩wo̩ du ñw abo Ijipti
LAM,5,7,"Amata-wa dure, ma ño̩ de̩ ge̩ n;"
LAM,5,8,Amadu nʼo̩da-wa;
LAM,5,9,"Oji-wa a adu tinyo̩ tak a nʼuje̩wñ-wa,"
LAM,5,10,"Año̩-wa kpa dab aido,"
LAM,5,11,Ma fʼabobule̩ chʼukata Zayo̩n
LAM,5,12,"Ma fʼamagboji o̩wo̩ ji lo̩ko̩li,"
LAM,5,13,Abokolobia nʼokuta unʼe̩wñ;
LAM,5,14,"Abogijo ño̩ jʼalaku ge̩ n,"
LAM,5,15,Uyo̩ e̩do̩-wa muda me̩;
LAM,5,16,Ike̩be̩ muñwa bʼuwa oji te̩ me̩;
LAM,5,17,Tod e-le̩ oñ e̩do̩-wa muda;
LAM,5,18,Tod uwo Zayo̩n ki chʼofofo te̩;
LAM,5,19,"Uwe̩, O Jihofa, gugu ogbegbele̩;"
LAM,5,20,E̩wñ chi kʼuwe̩ agbenyo̩ wa o̩pioo
LAM,5,21,"Mʼuwa rida bʼuwe̩, O Jihofa, tak e-le̩ achʼerida wa!"
LAM,5,22,Abe̩k e̩ ko wa pioo de̩-i?
EZK,1,1,"Oñ i lewatu o̩do̩ ogue̩gwa, ochu e̩ke̩le̩, o̩jo̩ e̩ke̩lu ochu le̩ abu kʼu dʼef ame̩namu o̩la ohimini Che̩bar, kʼefojale mubile̩ oñ u fʼO̩jo̩ li ef ane̩ ego ago ño̩ go."
EZK,1,2,"O̩jo̩ e̩ke̩lu ochu le̩, owñ chʼo̩do̩ e̩ke̩lu ku ma mu Jihoyachin onu,"
EZK,1,3,"o̩la Jihofa gwoji wʼugbo Izikie̩l, atama kʼi chʼo̩ma Buzi, ane̩ abo Kaldia o̩la ohimini Che̩bar; oñ o̩wo̩ Jihofa nʼo oji o̩mo̩."
EZK,1,4,"Tak u go, e̩ la go, afu ibi ju kwʼo̩wo̩ o̩pata ate̩ wa, kpai akpa lile, kpai una kʼo̩go̩-wñ nawenyʼomune̩, kʼi la mʼane̩ ne̩ lʼo daka; alumeji-wñ la dab e̩ne̩ kʼebije kʼi ada ña ña; owñ chʼalumeji una le̩."
EZK,1,5,Oñ e̩wñ ki biu ame̩-wñ lñmi me̩le̩ kwʼalumeji-wñ wa. Alu ku ma la de̩ eju le̩ de̩: ma chebiu one̩.
EZK,1,6,"E̩ne̩ne̩ne̩ne̩ muda nʼeju me̩le̩, e̩ne̩ne̩ne̩ne̩-ma laño̩ nʼika me̩le̩."
EZK,1,7,E̩re̩-ma la tʼo̩kpakpa; oñ adaba e̩re̩-ma dab etikpa o̩mokuno̩; ma la bʼeju je̩ dab ebijeikpa ku ma gwe̩.
EZK,1,8,O̩wo̩ one̩ la jʼo̩gane̩ ika-ma akolo-ma me̩le̩ e̩le̩. Abu kʼeju kpʼika ama me̩le̩ e̩le̩ de̩ de̩:
EZK,1,9,ika-ma gamʼomune̩; abu ku ma alo ma na n; e̩ne̩ne̩ne̩ne̩ muda fʼeju kparʼo̩gba-wñ alo.
EZK,1,10,"I chʼe-alu kʼeju-ma de̩, ma nʼeju one̩; ama me̩le̩ la nʼeju idu o̩wo̩ awo̩to̩; ama me̩le̩ la nʼeju o̩ko̩kuno̩ o̩wo̩ awohi; ama me̩le̩ le̩ laño̩ nʼeju o̩re̩."
EZK,1,11,"Eju-ma kpʼika-ma la che̩daru bʼomune̩ te̩ ate̩; ika meji e-e̩ne̩ne̩ne̩ne̩ gamʼomune̩, eji la bʼaño̩la-ma ma."
EZK,1,12,"Oñ e̩ne̩ne̩ne̩ne̩ ma le̩ tʼo̩gba-wñ kpaala; ugbo ki dʼukpe̩ kʼafu ale, ma le; ma na abu ku ma alo n."
EZK,1,13,"I chʼe-alu kʼame̩wñ iñmi me̩le̩ le̩ de̩ eju, ma chebiu e̩ge̩ una ki ajo, ma biu e̩mu; una nate̩gu i nagwo̩ru ef ame̩wñ iñmi le̩; una-wñ nabʼeju je̩, oñ o̩mama-nya nada kwef una le̩ dufu."
EZK,1,14,"Oñ ame̩wñ iñmi le̩ ra lo, ra wa dab o̩mamanya ki ada."
EZK,1,15,"Oñ abu kʼu do̩mo̩ ago ame̩wñ iñmi le̩, go, o̩daʼka kad ane̩ akolo eju ame̩wñ iñmi me̩le̩ e̩le̩ le̩."
EZK,1,16,O̩da o̩da le̩ kpʼuko̩lo̩-wñ dabe̩ne̩ ku be̩re̩l eju; ama me̩le̩ le̩ la chʼalukate; oñ alu ku ma de̩ eju kpʼuko̩lo̩-ma dabe̩ne̩ kʼo̩daʼka dʼef o̩da omune̩.
EZK,1,17,"E̩gba ku ma lule̩, ma le rʼo̩wo̩ ugbo kʼe̩ne̩ʼka akpejuru, ma na abu ku ma alo n."
EZK,1,18,"I chʼe-o̩da-wñ, i gba nana, i la bailo; eju che̩ko̩ ñw e̩le̩ e̩le̩-wñ daka."
EZK,1,19,"Oñ e̩gba kʼame̩wñ iñmi le̩ kwane̩ ule̩, o̩da-ma jʼakolo-ma alo; e̩gba ku ma la kʼe̩wñ iñmi le̩ kwane̩ bʼane̩ te̩, ma ño̩ kʼo̩da-ma kwane̩ manyʼuma."
EZK,1,20,"Ugbo du ki dʼafu e̩do̩ kʼi lo, o̩mo̩ ma le; o̩mo̩ i dukpe̩ kʼafu-wñ ale; taku ma mʼo̩da le̩ ko kwane̩ akolo-ma; todu afu ame̩wñ iñmi le̩ dʼef o̩da-wñ."
EZK,1,21,"E̩gba kʼabo-le̩ le, abo-i ño̩ le ge̩; oñ e̩gba kʼabo-le̩ kwodago, abo-i kwodago; e̩gba ku ma kʼabo le̩ kwane̩ bʼane̩ te̩, ma ño̩ kʼo̩da le̩ kwane̩ akolo-ma ge̩, todu afu ame̩wñ iñmi le̩ dʼef o̩da o̩da-ma."
EZK,1,22,"Oñ e̩wñ ki biu agbagba ki te̩ ofofo dʼate̩ ñw ame̩wñ iñmi le̩, e̩ go i dab ogigo ki abailo, i nadala te̩ oji-ma ate̩."
EZK,1,23,"Oñ ika-ma chenadala te̩ gba-gaa o̩gane̩ agbagba le̩, oka-wñ le̩ rʼo̩wo̩ ekeji; e̩ne̩ne̩ne̩ne̩ nʼe̩ji ki bʼaño̩la-ma ma ej emi, e̩ne̩ne̩ne̩ne̩ la nʼe̩ji ki bʼo̩la-ma ma eju ekeji."
EZK,1,24,"Oñ e̩gba ku ma le u gbo̩ ekuku ika-ma dabe̩ne̩ kʼekuku omi lile, i dabe̩ne̩ kʼomuko̩la Odoba-o̩gagu, ekuku-wñ dabe̩ne̩ kʼaboguʼka dutu. E̩gba ku ma kwodago, ma tʼika-ma no̩ wane̩."
EZK,1,25,"Tak omuko̩laʼka dʼate̩ ñw agbagba kʼi dʼoji-ma ate̩ le̩ aka. E̩gba ku ma kwodago, ma tʼika-ma no̩ wane̩."
EZK,1,26,"Oñ e̩wñ ki biu ede̩ dʼate̩ ñw agbagba ki dʼoji-ma ate̩ le̩, i dab okuta safaya eju; e̩wñ ki biu one̩ la dʼoji e̩wñ ki biu ede le̩,"
EZK,1,27,"Akwʼugbo ki biu ago-wñ tʼate̩-wñ u li e̩wñ ki dab ebije ki ade̩ ñaña ki wenyu e̩wñʼka ki dab una eju; akwʼugbo ki biu ago-wñ wʼo̩gane̩-wñ e̩wñ do̩mo̩ ki biu una, oñ o̩mo̩ mune̩ pee lʼo daka."
EZK,1,28,Alu kʼo̩ba o̩la akpa o̩jo̩ kʼomi alo̩ de̩ eju abe̩le̩ ugbo ki ne̩ ki lʼo daka le̩ de̩ eju.
EZK,2,1,"Oñ i ka ñwu mi kakini, O̩ma one̩ kwane̩ dago, tak omi ako̩la ñw e̩."
EZK,2,2,"Tak abu kʼi nako̩la ñwu mi afu mugudu wʼef umi, i la mʼumi e̩re̩ ko dʼane̩, oñ u gbo̩ abu kʼi akʼo̩la ñwu mi."
EZK,2,3,"I ka ñwu mi kakini, O̩ma one̩, ekpʼuwe̩ nakpʼuwe̩ nyʼugbo amo̩ma Israe̩l, ugbo abo uche̩ichi uche̩ichi ku ma ma gbʼe̩nyo̩ n, ku ma la ko mi; ama kpʼamata-ma te̩tajʼada gbogbo tʼeñini kide̩."
EZK,2,4,"Amo̩ma-ma aje̩ja, e̩do̩-ma chʼe̩no̩; ama le̩ nakpʼe̩ ru. Uwe̩ ki ka ñwu ma kakini, Abu kʼOndu Jihofa aka de̩."
EZK,2,5,"Dagba ma gbo̩, dagba ma chaka ko̩, (todu abunyi ku ma ma gbʼe̩nyo̩ n ma che), ma muda ama ka kʼakache̩ dʼef uma chuu."
EZK,2,6,"I la chʼuwe̩ o̩ma one̩, e̩ ki railo ma n; e̩ ki la railo o̩la ku ma ka n; dagba ikeke kpʼiñwa jʼugbo we̩, kʼe̩ la gugu ef amakpe; e̩ ki railo o̩la ku ma ka n. E̩do̩-we̩ ki da kpu todu ma n; todu abunyi ku ma ma gbʼe̩nyo̩ n ma che ochochi."
EZK,2,7,"E̩ ki la akʼo̩la-mi ñwu ma, dagba ma gbo̩ dagba ma ko̩ egbo̩; todu abunyi ku ma ma gbʼe̩nyo̩ n ma che."
EZK,2,8,"I muda chʼuwe̩, o̩ma one̩ e̩ gbʼe̩wñ kʼu naka ñwʼe̩-i; e̩ ki koegbʼe̩nyo̩ alu kʼabunyi ku ma ma gbʼe̩nyo̩ n-i che-i n; mʼalu-we̩ chi, kʼe̩ je̩ e̩wñ kʼu naduñwʼe̩."
EZK,2,9,"Tak u go, go, o̩wo̩ʼkachʼenadala te̩ ñwu mi, e̩ la go, ibukuʼka ki che̩ka dʼef uwñ."
EZK,2,10,"Oñ i fʼu nadala te̩ o̩gba mi, i la nʼorubutu ejefu-wñ kpʼej o̩do̩da-wñ, o̩la inaku eda, kpʼe-ifi efi kpʼe-atogwo la che̩ko̩ nyʼu."
EZK,3,1,"Oñ i ka ñwu mi kakini, O̩ma one̩, e̩ mʼe̩wñ kʼe̩ li du je̩; mʼibuku-i du je̩, kʼe̩ lo kʼe̩ ko̩la ñw abunyi Israe̩l."
EZK,3,2,Abe̩le̩ u mʼalu-mi chi; tak i je̩ ñwu mi mʼibuku le̩ du je̩.
EZK,3,3,"Oñ i ka ñwu mi kakini, O̩ma one̩, mʼibuku kʼu nadu ñw e̩-i du je̩ kʼefu-we̩ ki ko̩. Tak u mʼu du je̩. I la rinyo̩ dab iño̩ ef alu-mi."
EZK,3,4,"Oñ i ka ñwu mi kakini, O̩ma one̩, lo kʼe̩ nyʼunyi abo Israe̩l, kʼe̩ kʼo̩la-mi ñwu ma."
EZK,3,5,"Todu i chʼamone̩ ku ma kʼichi kpʼabo kʼichi-ma gbiti egbo̩, oñ ma kpʼuwe̩ ru-i n, chai ugbo abunyi Israe̩l."
EZK,3,6,"I chʼugbo amone̩ ojoji ojoji ku ma kʼichi kpʼabo kʼichi gbiti egbo n, e-kʼe̩ ma neke gbo̩ oji o̩la-ma n. Omi ma kpʼe̩ rʼabo o̩gʼe-le̩ ma ma netiru we̩ chuu."
EZK,3,7,Abunyi Israe̩l muda anetirʼe̩ n; todu i dʼuma e̩do̩ ku ma netirʼe-mi n; todu abunyi Israe̩l chaka chʼama je̩ja kpʼe̩do̩ ki chʼagbo̩ni.
EZK,3,8,"Go, omi che eju-we̩ ki kparʼeju e-ma, kʼo̩gba oji-we̩ ki gbiti bʼo̩gboji e-ma jo̩."
EZK,3,9,"Omi che kʼo̩gboji-we̩ dab okuta ki gbiti tʼokuta o̩mu le. E̩ ki railo ma n, e̩do̩-we̩ ki dakpu todu ma n, todu abunyi ku ma ma gbʼe̩nyo̩ n ama che."
EZK,3,10,"I ño̩ ka ñwu mi kakini, O̩ma one̩, o̩la du kʼomi aka ñw e̩, e̩ mugba tʼef e̩do̩-we, kʼe̩ la nʼeti-we̩ gbo̩,"
EZK,3,11,"kʼe̩ lo, kʼe̩ nyʼugbo abo ku ma ño̩ ma bʼane̩-ma te̩, owñ chʼamo̩ma abo-we̩, kʼe̩ la ka ñwu ma kakini, Abu kʼOndu Jihofa aka de̩, dagba ma gbo̩, dagba ma ko̩."
EZK,3,12,"Tak Afu mʼumi du kwane̩ oñ u gbʼekuku ubi-mi dabe̩ne̩ kʼe̩wñ ka afule gbudugbudu, i kakini, Ojima Jihofa ki nʼele akwo uña-wñ le̩;"
EZK,3,13,"kpʼekuku ika ame̩wñ iñmi le̩ abu ku ma kado omune̩, kpʼekuku o̩da-ma ki jʼakolo-ma, owñ chʼekuku e̩wñʼka ki afule gbudugbudu."
EZK,3,14,"Abe̩le̩ Afu le̩ mʼumi du kwane̩ oñ i mʼumi du le, oñ u le kpʼe̩do̩ e̩kpabie̩, e̩do̩-mi chʼe̩kpa, o̩wo̩ Jihofa la nʼumi oji nana;"
EZK,3,15,"tak u lewa ugbo abo ku ma ño̩ ma jo Te̩labib, ku ma gugu o̩lʼohimini Che̩bar, oñ u kwogugu ugbo ku ma gugu le̩. Oñ awuwu fʼumi mu gugu ef uma o̩mo̩ o̩jo̩ mebie."
EZK,3,16,"Oñ e̩gba kʼo̩jo̩ mebie le̩ jo, o̩la Jihofa wʼugbo mi kakini,"
EZK,3,17,"O̩ma one̩, omi dʼuwe̩ chʼadide abunyi Israe̩l; todule̩ uwe̩ ki gbʼo̩la alu-mi, kʼe̩ la juka ñw ma ñwu mi."
EZK,3,18,"E̩gba kʼu naka ñw e̩ne̩bibi kakini, Eku uwe̩ aku chuu, kʼe̩ ma juka ñw u n, kʼe̩ ma la ko̩la uka eje̩ ñw e̩ne̩bibi ki kwo bʼo̩na bibi-wñ te̩ n, todu kʼi fʼoji o̩la-wñ jadu n, e̩ne̩bibi le̩ aku ef abi-wñ ki je̩; omi muda atene e̩bie̩-wñ o̩wo̩-we̩."
EZK,3,19,"I muda che̩wñ kʼe̩ fʼuka je̩ ñw e̩ne̩bibi, kʼi ma la rida bʼe̩wñ bibi-wñ te̩ n, kpai kwo bʼo̩na bibi-wñ le̩ te̩ n, i aku ef abi-wñ kʼi je̩, uwe̩ muda fʼoji o̩la-we̩ jadu me̩."
EZK,3,20,"Omune̩ de̩ ge̩; e̩gba kʼe̩no̩kpakpa rida bʼe̩wñ o̩kpakpa-wñ te̩ kʼi la fʼudu, kʼu la dʼe̩wñ uke̩re̩ tʼo̩gba-wñ, eku i aku; todabu kʼuwe̩ ma juka ñw u n, i aku ef adure-wñ le̩. E̩wñ o̩kpakpa du kʼi la che akwoubi, ma ñʼare̩-wa ge̩ n; omi muda tene e̩bie̩-wñ o̩wo̩-we̩."
EZK,3,21,"Ama iche̩wñ kʼe̩ juka ñw e̩no̩kpakpa le̩ kʼe̩no̩kpakpa ki we edure, kʼi ma dure gc n, i adeju chuu, ukpe̩ kʼi gbʼuka kʼe̩ je̩ ñw u gbo̩; uwe̩ la fʼoji o̩la-we̩ jadu me̩."
EZK,3,22,"O̩wo̩ Jihofa la nʼumi oji o̩mo̩, oñ i ka ñwu mi kakini, Kwane̩, kʼe̩ dufu nyʼegbili, o̩mo̩ tak u nako̩la ñw e̩."
EZK,3,23,"Abe̩le̩ u kwane̩, oñ u kwodufu nyʼegbili; e̩ la go, ojima Jihofa dago o̩mo̩, i dab ojima kʼu li o̩la ohimini Che̩bar le̩; oñ u lewa fʼeju bʼane̩ ma."
EZK,3,24,"Tak Afu le̩ mugudu tʼef umi, oñ i mʼumi e̩re̩ du dʼane̩; i la ko̩la ñwu mi, oñ i ka ñwu mi kakint, Lo tef unyi-we̩ kʼe̩ fʼo̩na re nyʼo̩la-we̩."
EZK,3,25,"I la chʼuwe̩, O o̩ma one̩, go, ma akʼiku ku ma ba kpo̩chi nyʼuwe̩ o̩la, oñ ma anʼe̩ ji uwe̩, todu kʼe̩ we edufu nyʼef amone̩ le̩."
EZK,3,26,"Omi la aje̩ ñw ukpalu-we̩ gamʼodo̩! enyi-we̩ ate̩, kʼalu-we̩ ki we eko̩la, kʼe̩ ma ñʼaneke chʼadejuru ma ge̩ n; todu abunyi ku ma ma gbʼe̩nyo̩ n ma che."
EZK,3,27,"Ama e̩gba kʼu nako̩la ñw e̩, nachi alu-we̩, tak uwe̩ aka ñwu ma kakini, Abu kʼOndu Jihofa aka de̩; e̩ne̩ kʼi agbo̩ kʼi gbo̩; e̩ne̩ ki ako̩ kʼi ko̩; todu abunyi ku ma ma gbʼe̩nyo̩ n ma che."
EZK,4,1,"I la chʼuwe̩, O o̩ma one̩, mʼo̩tubeli du, kʼe̩ mu du tʼane̩ o̩gba-we̩, kʼe̩ Pina alu kʼewo de̩ fa o̩la-wñ, owñ chʼewo Je̩rusale̩m;"
EZK,4,2,"kʼe̩ fʼala kpa nyʼu, kʼe̩ la fʼo̩do̩go̩ ogu ne nyʼu, kʼe̩ fʼugbudu du nyʼu; kʼuru uru ogu jo ke̩ fʼigbo oli bu jo̩ lʼo̩ daka, ku ma ne̩ gu o̩do̩-wñ lo̩."
EZK,4,3,"Tak e̩ mʼebije ku ma gwu kpa taka du kʼe̩ dʼu dago chʼo̩do̩ ebije agbagba we̩ kpʼewo le̩. Tak e̩ mʼejuwe̩ koru. Ma la akpala nyʼu, uwe̩ ki kpala nyʼu. E-le̩ achʼujiwe ñw abo unyi Israe̩l."
EZK,4,4,"E̩ ki dachi akolo o̩wo̩ awohi-we̩, tak e̩ dʼudu kʼabo unyi Israe̩l fe̩ nʼo, aluka o̩jo̩ du kʼe̩ dachi nʼo, uwe̩ ane̩ udu-ma."
EZK,4,5,"Todu omi fʼo̩do̩ kʼama te̩tafʼudu bu ñw e̩, kʼo̩do̩ʼka-wñ chʼo̩jo̩ʼka ñw e̩, owñ chʼo̩jo̩ 390, Abe̩le̩ uwe̩ ñʼanʼudu kʼabunyi Israe̩l fe̩ le̩."
EZK,4,6,"Omune̩ de̩ ge̩: e̩gba kʼe̩ fʼo̩jo̩ e-le̩ je̩ kpa, uwe̩ adachi akolo-we̩ o̩wo̩ awo̩to̩, oñ uwe̩ ane̩ udu kʼabunyi Juda fe̩ ge̩. O̩jo̩-wñ chʼogbo̩ meji, o̩jo̩ʼka-wñ chʼo̩do̩ʼka, oñ omi bu ñw e̩-i."
EZK,4,7,"Uwe̩ la amʼeju-we̩ koru ala ku ma kpanyu Je̩rusale̩m, e̩wñ abʼugbogbolo o̩wo̩-we̩ ma n; oñ uwe̩ akache̩ e̩wñ ki awa bʼo ma."
EZK,4,8,"E̩ la go, omi akʼiku ku ma ba kpo̩chi nyʼuwe̩ o̩la, kʼuwe̩ ma ñʼarida kwʼakoloʼka tʼakolo ekeji n, gbogbo tak e̩ fʼo̩jo̩ kʼe̩ kpala nyʼu le̩ je̩ kpa."
EZK,4,9,"I chʼuwe̩, e̩ ki namʼiwit kpai barli kpʼagugu kpʼe̩gwa kpʼokodu kpʼahiahi ko nyʼe̩wñ ekuʼka, kʼe̩ ne̩ che akala kʼi bʼaluka o̩jo̩ kʼe̩ dachi akoloʼka kade jo̩; owñ chʼo̩jo̩ 390 oñ uwe̩ aje̩."
EZK,4,10,"Uwoji uje̩wñ kʼuwe̩ la aje̩ o̩jo̩ du achʼe̩ñwa e̩ñwa e̩bo̩ alu ishe̩ke̩l ogu, uwe̩ aje̩ iko-wñ."
EZK,4,11,"Omi kʼuwe̩ añmo̩ achʼe̩ñwa e̩ñwa ge̩, owñ chʼukpe̩ rʼe̩fa hin; iko-wñ uwe̩ añmo̩."
EZK,4,12,Uwe̩ la aje̩ dabe̩ne̩ kʼakala barli oñ uwe̩ la anʼechu ki kwef one̩ chʼiji kʼe̩ ne̩ de̩ eju-ma.
EZK,4,13,"Oñ Jihofa kakini, Abe̩le̩ oñ amo̩ma Israe̩l aje̩ uje̩wñ e̩daji ef abo uche̩ichi ugbo kʼu nane̩ma ru."
EZK,4,14,"Tak u kakini, Aya, Ondu Jihofa! Onugo-mi daji mama ta n; todu akwʼimo̩to ojokolobia-mi gbogbo wʼifai, u je̩ e̩wñ ki ku tinyo̩ ofofo n, kpʼe-kʼame̩la fana n; e̩la ihie̩ne̩ du la tʼef alu-mi mama ta n."
EZK,4,15,"Tak i ka ñwu mi kakini, Go, omi mʼechu okuno̩ ko ñw e̩ koji echu one̩ me̩, e-le̩ oñ uwe̩ ane̩ hi uje̩wñ-we̩."
EZK,4,16,"Anubi le̩ i ño̩ ka ñwu mi kakini, O̩ma one̩, go, u la akpo̩ uje̩wñ ku ma lo̩nʼo Je̩rusale̩m fo̩; oñ ama aje̩ uje̩wñ e̩ñwa e̩ñwa, kpʼejiji eda; ma la añmʼomiofo e̩ñwa e̩ñwa ge̩, e̩do̩-ma la ada kpu;"
EZK,4,17,"todu uje̩wñ kpʼomiofo aña ma, e̩do̩-ma la amu da kpu kpʼomune̩, ma la agbo̩-gbe̩ rinyo̩ ef udu-ma ku ma jo̩ achi."
EZK,5,1,"I la chʼuwe̩, O o̩ma one̩, mʼo̩kwo̩chageli ki ale̩ du; i adab abe̩ e̩ne̩ ki alʼoji, oñ uwe̩ adʼu, tak uwe̩ ki nʼe-le̩ lʼoji-we̩ kpʼagba-we̩; tak e̩ mʼe̩bo̩ ku ma ne̩ ñwa e̩wñ du, kʼe̩ fʼiloji le̩ kpe̩ru."
EZK,5,2,"E̩ ki fʼukpe̩ e̩ke̩ta-wñ gujo ef una alumeji ewo le̩ e̩gba kʼo̩jo̩ kʼe̩ kpala nyʼu le̩ jo̩; tak e̩ mʼukpe̩ e̩ke̩ta-wñ omune̩ du kʼe̩ nʼo̩kwo̩chageli da ugbo du o̩la-wñ; oñ ukpe̩ e̩ke̩ta ki bo̩ e̩ ko fiatuka ñw afu, tak omi awo̩ o̩kwo̩chageli tʼuma ubi."
EZK,5,3,"E̩ ki la chi kwʼef uwñ rere, kʼe̩ fʼu ji nyʼe̩re̩ ukpo-we̩."
EZK,5,4,"Tak e̩ ki ño̩ chi kwef e-le̩, kʼe̩ ko rikpolo nyʼalumeji una; kʼe̩ gujo rinyo̩ ef una le̩; o̩mo̩ oñ una adufu kwo tʼabo unyi Israe̩l o̩la chaka."
EZK,5,5,"Abu kʼOndu Jihofa ka de̩, kakini, Je̩rusale̩m-i de̩. Omi mʼowñ du gugu alumeji abo uche̩ichi abo uche̩ichi, oj ane̩ oj ane̩ la donyʼu daka."
EZK,5,6,"Todu i lañu rʼoji ajo̩-mi kʼu kpa bie̩ne̩ bie̩ne̩ tʼabo uche̩ichi uche̩ichi le, kpai e̩wñ uhio̩me̩-mi tʼabo ojane̩ ojane̩ ki lʼo daka le. Todu ama ko̩ oj ajo̩ kʼu kpa; i la chʼe-e̩wñ uhio̩me̩-mi, ma lule̩ teju-wñ mama ta n."
EZK,5,7,"Todule̩ abu kʼOndu Jihofa ka de̩ kakini, Todabu ku me̩ te̩talo̩fu tʼabo uche̩ichi ku ma jo̩ lʼume̩ daka-i le, ku me̩ ma la lule̩ ef uhio̩me̩-mi n, me̩ la de oji ajo̩-mi n, me̩ la che teju oji ajo̩ abo uche̩ichi ku ma jo̩ lʼume̩ daka n."
EZK,5,8,"Todule̩ abu kʼOndu Jihofa ka de̩ kakini, Go, omi, omi onugo chʼe̩nagwunyu-we̩; u la ache e̩wñ kʼoji ajo̩ ka nyʼuwe̩ alumeji-we̩ eju abo uche̩ichi."
EZK,5,9,"U la ache alumeji we̩ e̩wñ kʼomi ma che mama ta n, e-kʼomi ma la ño̩ chʼe̩go̩-wñ ate̩to̩gba ge̩ n, todu e̩wñ ihie̩ne̩-we̩ chaka."
EZK,5,10,"Todule̩ amata ajʼe̩la amo̩ma e̩ne̩ke̩le̩ alumeji we̩, oñ amo̩ma ajʼe̩la amata-ma; oñ omi ache e̩wñ kʼoji ajo̩ ka ef uwe̩; tak u nakʼabo-we̩ ki bo̩ chaka fiatuka rʼafu du."
EZK,5,11,"Todule̩, Oji-mi, Ondu Jihofa ka-i, Todabu kʼuwe̩ nʼe̩wñ we̩ ki akʼone̩ e̩do̩fulu ire̩ kpʼe̩wñ ihie̩ne̩-we̩ du fʼuña-mi kiafo̩ daji, nachʼeju e̩ye̩ge̩ ñw e̩ n; ejumomi-we̩ ñʼache min."
EZK,5,12,"Ukpe̩re̩ta-we̩ aku ñw e̩wñ ibi, ukpo̩ta la afʼuma lie̩ alumeji-we̩; oñ ukpe̩re̩ta-we̩ la aku alu o̩kwo̩chageli alʼuwe̩ daka; tak ukpe̩re̩ta omune̩ nako fiatuka rʼafu afu chaka, oñ nawʼo̩kwo̩chageli tʼuma ubi."
EZK,5,13,"Abu kʼuwe̩do̩-mi ache kpoji le̩ de̩. Tak u naje̩ ñw e̩do̩fulu-mi ki ñmi ugbo ma, oñ e̩do̩-mi anyi. Tak ama ama ka kʼef ogu kʼu naja oñ omi Jihofa ko̩la-i e̩gba kʼu che teju e̩do̩fulu-mi kpa ugbo ma."
EZK,5,14,"Anubi le̩ ge̩, omi adʼuwe̩ chʼegbili e̩lanyi kpʼokuta kpʼoli ina ef abo uche̩ichi uche̩ichi ku ma jo̩ l uwe̩ daka-i, eju abo du ku ma lale."
EZK,5,15,"Abe̩le̩ i amud oli ina kpʼicha eka kpʼe̩wñ ekʼone̩ kpʼe̩wñ awuwu ñw abo uche̩ichi uche̩ichi ku ma jo̩ lʼuwe̩ daka-i, owñ chʼe̩gba kʼu nache teju alu kʼoji ajo̩ ka ñw e̩ ef uwe̩do̩ kpʼe̩do̩fulu, kpʼeju edarʼuwe̩ ef e̩do̩fulu, (omi Jihofa fʼu ka me̩);"
EZK,5,16,"e̩gba kʼu mʼo̩fa o̩fa e̩bie̩ne̩ e-ukpo̩ta ku ma chʼutod e̩wñ ekpabie̩ ko kpuche̩ rʼume̩ oji, owñ chʼekʼu nakpe̩ wa akpa me̩ bie̩. Tak omi aje̩ ñw o̩kpo̩ta ki kpa we̩ tule, oñ nagu uje̩wñ kʼe̩ lo̩ no le̩ che̩;"
EZK,5,17,"u ñʼakpʼo̩kpo̩ta kpʼame̩wñ iñmi e̩bie̩ne̩ wa abʼe̩ ma; ma la akpa amo̩ma-we̩; e̩wñ ibi kpʼe̩bie̩ la alale gu ef uwe̩ du; oñ nadʼo̩kwo̩chageli wa abʼe̩ ma. Omi, Jihofa, ka me̩."
EZK,6,1,"Oñ o̩la Jihofa wʼugbo mi kakini,"
EZK,6,2,"O̩ma one̩, fʼeju-we̩ kparu uwo uwo Israe̩l, kʼe̩ kache̩ rʼuma oji,"
EZK,6,3,"kʼe̩ kakini, Ame̩, uwo uwo Israe̩l, me̩ gbʼo̩la Ondu Jihofa: Abu kʼOndu Jihofa aka ñw uwo uwo kpʼotete otete kpʼo̩cha o̩cha aji kpʼo̩go̩ o̩go̩ de̩ kakini, Go, omi, omi onugo, adʼo̩kwo̩chageli wa abʼume̩ ma, oñ nakpʼotete otete-me̩ fo̩."
EZK,6,4,Ubo̩ iche̩bo̩ ubo̩ iche̩bo̩-me̩ la ate̩ i ofo; ma la akpʼojibo ojibo olu-we̩ fo̩; oñ nakʼaboke̩le̩-me̩ kʼuku kpa ma ro̩ jʼane̩ eju ode ode-me̩.
EZK,6,5,U la akʼoku amo̩ma Israe̩l jo̩ o̩gba ode ode-me̩; tak u nakʼachiku-me̩ fiatuka ale ubo̩ iche̩bo̩ ubo̩ iche̩bo̩-me̩ daka.
EZK,6,6,"Ugbo du ku me̩ dʼodo ma akʼewo ewo-me̩ chihi rinyo̩; otete otete du la ate̩ ofo; todu kʼubo̩ iche̩bo̩-me̩ ki chihi rinyo̩ te̩ ofofo, kʼode ode-me̩ ki muguche̩ ki we edo̩mo̩, ku ma ki fʼojibo ojibo olu-me̩ lo̩ wane̩, ku ma fʼuko̩lo̩ o̩wo̩-me̩ kpalu rinyo̩."
EZK,6,7,"Oñ abo kʼuku kpa ma awane̩ alumeji-me̩, tak ame̩ ama ka kʼomi Jihofa de̩."
EZK,6,8,"Omi muda atʼe̩bo̩bo̩ abo-me̩ no̩ ku me̩ deju. Owñ chʼabo ku ma fʼalu o̩kwo̩chageli o̩wo̩ ef abo uche̩ichi kʼame̩ ane̩, e̩gba ku me̩ la che̩kpatuka rʼojane̩ ojane̩ jo̩."
EZK,6,9,"Tak abo-me̩ ku ma fʼo̩wo̩ tane̩ arewa mi ef abo uche̩ichi uche̩ichi ugbo ku ma amʼuma nyi le̩, e̩gba kʼu fʼe̩do̩ ajo̩ko̩-ma kʼi kwo bʼumi te̩ le̩, kpai eju-ma kʼi tʼajo̩ko̩ atʼode ode-ma ubi guche̩ ye̩ge̩ye̩ge̩; tak ama amud e̩wñ ihie̩ne̩ eju o̩la-ma onugo tod e̩wñ e̩bie̩ne̩ ku ma che ef e̩wñ ihie̩ne̩-ma le̩ du."
EZK,6,10,"Tak ama ama ka kʼomi Jihofa de̩; omi ka ofofo, ka kʼu nache ma e̩bie̩ne̩-i n."
EZK,6,11,"Abu kʼOndu Jihofa ka de̩, kakini, E̩ fʼo̩wo̩ gwo kʼe̩ fʼe̩re̩ da nyʼane̩, kʼe̩ ka kʼAyaa! tod e̩wñ ihie̩ne̩ ki bie̩ne̩ du kʼabunyi Israe̩l che; todu ama awane̩ alu o̩kwo̩chageli, kpʼo̩kpo̩ta, kpʼe̩wñ ibi."
EZK,6,12,E̩ne̩ ki dʼo̩najiji aku ñw e̩wñ ibi le̩; e̩ne̩ kʼi la me̩ru awane̩ alu o̩kwo̩chageli; oñ e̩ne̩ kʼi bo̩ ku ma kpala nyʼu le̩ aku ñw o̩kpo̩ta. Abe̩le̩ nache ma teju e̩do̩fulu-mi kpa.
EZK,6,13,"Tak ame̩ ama ka kʼomi Jihofa de̩, owñ chʼe̩gba kʼoku abo-ma kʼuku kpa jʼe̩re̩ ode ode-ma alʼubo̩ iche̩bo̩-ma daka oj otete du ki gbo̩gba, kpʼoj uwo uwo du kpʼofe oli emimi du, kpʼofe oli ok ki hidu chaka, ugbo ku ma kʼe̩wñ ki akpo wa ñw ode-ma chaka."
EZK,6,14,"Oñ omi anʼo̩wo̩-mi dala abʼuma oji ma, kʼu nache kʼane̩ le̩ ki mud alache̩, kʼi chʼe̩wñ awuwu tʼaje̩tachi Dibla le ugbo du ku ma dodo jo̩: tak ama ama ka kʼomi Jihofa de̩."
EZK,7,1,"O̩la Jihofa ño̩ wʼugbo mi kakini,"
EZK,7,2,"I la chʼuwe̩, o̩ma one̩, abu kʼOndu Jihofa aka ñw ane̩ Israe̩l de̩, kakini, Ida-wñ de̩! Ida-wñ lewa bʼago̩go̩ ane̩-i me̩le̩ ma me̩."
EZK,7,3,"Fai tak ida-wñ bʼuwe̩ ma, omi la adʼuwe̩do̩-mi kpuche̩ rʼuwe̩ oji, oñ nakajo̩ we̩ teju alu kʼo̩na o̩na-we̩ de̩. U la akʼe̩wñ ihie̩ne̩-we̩ du wa abʼe̩ oji ma."
EZK,7,4,"Nachʼeju e̩ye̩ge̩ ñw e̩ n, nali we̩ ejumomi n; omi abʼudu ñw e̩ tod o̩na o̩na-we̩ du, abu kʼe̩wñ ihie̩ne̩-we̩ jʼalumeji-we̩ le̩. Tak ame̩ ama ka kʼomi che Jihofa."
EZK,7,5,"Abu kʼOndu Jihofa ka de̩, kakini, E̩bie̩ne̩, e̩bie̩ne̩ okate! Go, i awa me̩."
EZK,7,6,"Ida-wñ lewa me̩, ida-wñ lewa! i ajʼolu tʼuwe̩ o̩la, go, i awa le̩."
EZK,7,7,"E-we̩ ta me̩, uwe̩, kʼe̩ dodo ojane̩-i; iko-wñ lewa, o̩jo̩-wñ me̩ro̩wo̩, o̩jo̩ utu eda i che, i la chʼo̩jo̩ o̩ga echi oj uwo uwo n."
EZK,7,8,"Ofeje-i nakʼe̩do̩fulu-mi danyʼuwe̩ oji, oñ nachʼe̩ tʼeju uwe̩do̩-mi kpa. U ñʼakajo̩ we̩ teju o̩na o̩na-we̩; u la akʼe̩wñ ihie̩ne̩-we̩ du wa abʼe̩ oji ma."
EZK,7,9,"Nachʼeju e̩ye̩ge̩ ñw e̩ n, u la alʼeju-momi n; nakʼe̩wñ wa abʼe̩ oji ma teju alu kʼo̩na o̩na-we̩ de̩; e̩wñ ihie̩ne̩-we̩ la ajʼalumeji-we̩; tak uwe̩ ama ka kʼomi Jihofa chʼe̩ne̩ ki akpa one̩."
EZK,7,10,"Go, o̩jo̩ kʼa ka-i! go, i awa me̩! E-we̩ ta me̩. O̩kpa le̩ adikoko, uba abu me̩."
EZK,7,11,"E̩wñ afuma eche gba mud o̩kpa e̩wñ bibi; e̩ne̩ du ef uma abo̩ n, tʼo̩wo̩ one̩-ma, tʼe̩wñ anana-ma; inaku eda todu ma ade̩ n."
EZK,7,12,"Iko-wñ lewa me̩; o̩jo̩-wñ me̩ ewa. E̩ne̩ ki ala e̩wñ ki yo̩ n, e̩ne̩ ki la ata e̩wñ ki daido̩ n, todu uwe̩do̩ bʼoji o̩wo̩ one̩-ma du ma me̩."
EZK,7,13,Todu e̩ne̩ ki ta e̩wñ ñʼadabi nyʼugbo e̩wñ kʼi ta n dagba ma chaka deju ta. Todu ane̩ ego-wñ kad o̩wo̩ one̩ chaka; e̩ne̩ du adabi n; e̩ne̩ du la anʼugbite̩re̩-wñ dejutʼoji o̩la-wñ n.
EZK,7,14,Ma fʼo̩kakachi fa me̩; ma la fʼo̩la mu tane̩ chaka; e̩ne̩ du muda anyʼo̩ko̩-gu n; todu uwe̩do̩-mi bʼo̩wo̩ one̩-ma du oji ma me̩.
EZK,7,15,"O̩kwo̩chageli dʼo̩lo̩fe̩, e̩wñ ibi kpʼo̩kpo̩ta la jʼejefu; e̩ne̩ ki dʼoko akʼuku o̩kwo̩chageli; e̩wñ ibi kpai o̩kpo̩ta la afʼe̩ne̩ ki dʼef ewo lie̩."
EZK,7,16,"Ama e̩ne̩ ef uma kʼi afu tane̩, afu tane̩ aj oj uwo oj uwo dab amikede ef o̩go̩, o̩chaka-ma ajo̩ afifi, e̩ne̩ne̩ne̩ne̩-ma adʼef e̩wñ ugbite̩re̩-wñ."
EZK,7,17,"O̩wo̩ du ñʼagbiti n, okuku du la de̩ no̩ko̩no̩ko̩ dab omiofo."
EZK,7,18,"Ma ñʼakʼe̩gbanukpo lʼago de, okpo la abʼuma o̩la ma; anyo̩ la abʼeju du ma, oji-ma chaka chʼekpoñma."
EZK,7,19,"Ma akʼajifa-ma rikpolo jʼej o̩na o̩na, o̩jamalia-ma la adab e̩wñ elifo̩. Ajifa kpʼo̩jamalia-ma aneke gba ma o̩jo̩ uwe̩do̩ Jihofa n; ma ñʼanʼe̩wñ ki abʼonugo-ma jo̩ n, efu-ma la ako̩ n. Todu e-le̩ te̩tachʼe̩wñ uke̩re̩ ki dʼef ugbite̩re̩-ma."
EZK,7,20,"I chʼe-alifia e-e̩wñ ijaga-wñ le̩ i mʼu du gugu chʼunyo̩-wñ, ma muda ko che ojibo ojibo e̩wñ ihie̩ne̩-ma kpʼe̩wñ-ma ki achʼakʼone̩ e̩do̩fulu ire̩; todule̩ oñ omi mʼu du che dabe̩ne̩ kʼe̩wñ elifo̩ ñwuma."
EZK,7,21,"Omi la adʼu tef o̩wo̩ abo ejaduña ki mud e̩wñ aluje̩, kpai tʼef o̩wo̩ ame̩ne̩bibi ile̩ ki mud e̩wñ kʼogu je̩; tak ama afʼu daji."
EZK,7,22,"Omi ñʼarʼeju-mi dabʼuma te̩, takʼama afʼuña umaja-mi le̩ daji; amadinya la agudu wʼef uwñ adʼo̩ ji ge̩."
EZK,7,23,"Fʼigbaligba-wñ gwu; todu ane̩-i che̩ko̩ ñw udu e̩bie̩, ewo-i la che̩ko̩ ñw e̩wñ akpulu eche."
EZK,7,24,"Todule̩ nakʼabo uche̩ichi ki bie̩ne̩ tule wa, oñ ama agbʼunyi unyi-ma ku ma ne̩. U ñʼaje̩ ñw uba amagbiti ki muda, oñ uña uña-ma kiafo̩ adaji."
EZK,7,25,"Ugoju awa mʼuma da, taku ma atene ure̩do̩, i muda ade̩ n."
EZK,7,26,"E̩bie̩ne̩ anʼe̩bie̩ne̩ ubi; ike̩ke̩ o̩la atʼike̩ke̩ o̩la ubi, taku ma atene ane̩ ego ugbo akache̩. Uko̩-o̩la muda alenyo̩ bʼalu atama te̩, kpʼo̩la elo bʼabogijo te̩."
EZK,7,27,"Onu adaido̩, e̩do̩ dudu la abʼo̩la idachi ma. O̩wo̩ abo ojane̩-i la aga. Nache ma teju alu ku ma te̩tache; nanʼajo̩ e-ma kajo̩ ma; tak ama ama ka kʼomi Jihofa de̩."
EZK,8,1,"Oñ i lewatʼo̩do̩ e̩ke̩fa, ochu e̩ke̩fa-wñ, e̩gba kʼochu le̩ nʼo̩jo̩ me̩lu, abu kʼu gugu ef unyi, kʼabogijo Juda jʼo̩gba-mi, o̩wo̩ Ondu Jihofa nʼumi oji o̩mo̩."
EZK,8,2,"U go, i la biu one̩ kʼi dab una eju akwʼugbo ki dab uta-wñ wane̩ chʼuna, oñ akwʼuta-wñ nyʼate̩, i dab e̩wñ kʼi ade̩ ñaña eju, i dab ebije ikpa ku ma gwe̩."
EZK,8,3,"Oñ i dʼe̩wñ ki biu o̩wo̩ nadala te̩, oñ i gwo̩nyʼumi ochuchu kʼi dʼoji-mi; tak Afu mʼumi du kwane̩ tʼagbagba efojale kpai ile̩, oñ i mʼumi du ef ane̩ ego e-O̩jo̩ nyi Je̩rusale̩m, tʼugbo alaku ejefu kʼi kpejurʼo̩wo̩ o̩pata ate̩, ugbo kʼugugu ojibo ogu eja kʼi anyi ogu eja de̩."
EZK,8,4,"E̩ la go, ojima O̩jo̩ e-Israe̩l dʼano̩mo̩, i dʼalu kʼe̩wñ ki dab ane̩ ego kʼu li o̩go̩ de̩ eju."
EZK,8,5,"Tak i ka ñwu mi kakini, O̩ma one̩, mʼeju-we̩ chi rʼo̩wo̩ o̩pata ate̩ ta, oñ u mʼeju-mi chi rʼo̩wo̩ o̩pata ate̩ le̩: e̩ la go, o̩wo̩ o̩pata ate̩ ñw alaku ubo̩ iche̩bo̩ ugbo kʼone̩ agudu, ojibo ogu eja-i de̩."
EZK,8,6,"Tak i ka ñwu mi kakini, O̩ma one̩, e̩ li e̩wñ ku ma jʼache? Owñ chʼe̩wñ ihie̩ne̩ inaina kʼabʼunyi Israe̩l jʼemiache? Ku ma je̩ ñw umi kwo bʼuña-mi kiafo̩ te̩ tʼo̩najiji? Uwe̩ muda ñʼali e̩wñ ihie̩ne̩ ki tʼe-i le ta."
EZK,8,7,"Tak i mʼumi du wʼalugbana ologbo le̩; oñ e̩gba kʼu go, go, o̩do̩ o̩mo̩ mugudu."
EZK,8,8,"Tak i ka ñwu mi kakini, O̩ma one̩, gwa o̩do̩ le̩ ta. Oñ abu kʼu gwa o̩do̩ le̩, go, alugbanaʼka te̩."
EZK,8,9,"Tak i ka ñwu mi kakini, Mugudu nyʼejefu, kʼe̩ li e̩wñ ihie̩ne̩ e̩bie̩ne̩ ku ma jʼemi ache."
EZK,8,10,"Tak u mugudu nyʼejefu oñ u li, ina e̩wñ ki afa ane̩pe̩te̩ ojoji ojoji, kpʼame̩la abe̩re̩me̩le̩ ki akʼone̩ e̩do̩fulu ire̩ kpʼode ode abunyi Israe̩l chaka ku ma ko̩ nyʼo̩do̩ le daka."
EZK,8,11,"Oñ abogijo abunyi Israe̩l e̩te̩gwa dago jʼo̩gba-wñ. Jaazanaya o̩ma She-fan la dago alumeji ma. E̩ne̩ne̩ne̩ne̩-ma nʼanade una ef o̩wo̩-wñ, oñ ekpo otulale nate̩gu tʼate tuu dab akpa."
EZK,8,12,"Tak i ka ñwu mi kakini, O̩ma one̩, uwe̩ li e̩wñ kʼabogijo abunyi Israe̩l jʼache ef e̩chubi-i, kʼe̩ne̩ne̩ne̩ne̩ dʼef unyi ojibo-wñ kʼi fʼina-wñ te̩? Todu ma kakini, Jihofa li wa n. Jihofa hiʼane̩ tinyo̩ me̩."
EZK,8,13,"I ftp ka ñwu mi kakini, Uwe̩ ñʼali e̩wñ ihie̩ne̩ kʼama che tʼe-i le ta."
EZK,8,14,"Tak i mʼumi du wʼugbo ku ma gudu alaku o̩wo̩ o̩pata ate̩ unyi Jihofa; e̩ la go, abobule̩ jʼo̩mo̩ araku ñwu Tamuz."
EZK,8,15,"Tak i ka ñwu mi kakini, E̩ li, O o̩ma one̩? Uwe̩ ñʼali e̩wñ ihie̩ne̩ ki tʼe-i le ta."
EZK,8,16,"Tak i mʼumi du wʼef anuku unyi Jihofa; e̩ la go, alu o̩na unyi Jihofa le̩, agbagba agbaru-wñ kpʼubo̩ iche̩bo̩, aboke̩le̩ dab ogue̩lu dubigba unyi Jihofa, ma kpejurʼo̩wo̩ olodudu; oñ ma jʼadojikane̩ ñw olu o̩wo̩ olodudu."
EZK,8,17,"Tak i ka ñwu mi kakini, Uwe̩ li? O o̩ma one̩. E̩wñ ihie̩ne̩ kʼabo unyi Juda jʼemi ache nyarʼuma kʼama ki ño̩ je̩ ñw ane̩-i che̩ko̩ ñw e̩wñ afuma eche, ku ma ño̩ nyʼumi uwe̩do̩ alu waa ge̩? go, ma ño̩ dʼoli ñʼomi eju ge̩."
EZK,8,18,"Todu-le̩ omi ñʼache e̩wñ-mi ef e̩do̩fulu; nachʼeju e̩ye̩ge̩ n. Nali ma ejumomi n; dagba ma chaka chʼomu nyʼate̩ akwa nyʼumi eti, nagbʼo̩ n."
EZK,9,1,"Tak i chʼomu nyʼate̩ akwa nyʼumi eti, kakini, Te̩wa, ame̩ ku me̩ nʼo̩da ewo-i, ebije e̩wñ ekpabie̩-wñ ki dʼef o̩wo̩ e̩ne̩ne̩ne̩ne̩."
EZK,9,2,"E̩ la go, one̩ me̩fa kwʼo̩wo̩ alaku ate̩, kʼi kpejurʼo̩wo̩ o̩pata ate̩ le̩ wa, e̩ne̩ne̩ne̩ne̩ nʼe̩wñ ebije-wñ ki adu kpʼone̩ ef o̩wo̩-wñ, e̩ne̩ʼka kʼi kʼukpo line̩n efufu bʼo̩la madʼef uma, ugege omi ejiji e-ako̩tako da dʼakolo-wñ. Tak amaʼejefu adago kpenyu ubo̩ iche̩bo̩ e-ebije ikpa le̩."
EZK,9,3,Ojima O̩jo̩ Israe̩l la kwane̩ bʼo̩la iche̩rub kʼi nʼoji-wñ akwoubi le̩ nyʼubo̩ alugbana e̩gba le̩ me̩; tak i nʼomudala do̩ e̩ne̩ ki kʼukpo line̩n efufu nyʼo̩la kʼugege omi lo̩ko̩li akolo-wñ le̩.
EZK,9,4,"Taku Jihofa ka ñwu kakini, E̩ le gu alumeji ewo-i du, owñ chʼele gu Je̩rusale̩m-i du, kʼe̩ fʼo̩gboji amone̩ du ku ma jʼale̩do̩ ku ma afifi noji e̩wñ ihie̩ne̩ du ku ma che ef uwñ hiuko̩."
EZK,9,5,"Tak u gbo̩ abu kʼi ka ñw abo ki bo̩ le̩ kakini, Me̩ tʼo̩ ubi le gu ef ewo-i du ku me̩ kpa ma, me̩ ki chʼeju e̩ye̩ge̩ n, me̩ ki la li ma ejumomi n."
EZK,9,6,Fʼabogijo kpʼabokolobia kpʼabobule̩ ku ma mʼe̩ne̩ke̩le̩ n kpʼabimo̩to egini kpʼabobule̩ kpa rinyo̩; me̩ ki muda dʼo̩wo̩ kado e̩ne̩ du kʼuhiuko̩ le̩ dʼo̩la-wñ n. Me̩ chane̩ ugbo uña-mi kiafo̩. Abe̩le̩ ma chane̩ ugbo abogijo ku ma jo̩ o̩gba unyi le̩.
EZK,9,7,"Tak i ka ñwu ma kakini, Me̩ fʼunyi-i daji, ku me̩ kʼabo ku me̩ kpa jʼologbo-i kʼi ko̩. Me̩ lo ke̩. Oñ ma ledufu akpʼone̩ ef ewo le̩."
EZK,9,8,"Oñ abu ku ma jo̩ akpʼone̩, kʼi bo̩ omi kate o̩mo̩, u lewa fʼeju bʼane̩ ma, u kworaku kakini, Aya, Ondu Jihofa! Uwe̩ ñʼakpʼabe̩-bo̩bo̩ abo Israe̩l bie̩ ef e̩do̩fulu-we̩ kʼe̩ du dafo bu Je̩rusale̩m ma?"
EZK,9,9,"Tak i ka ñwu mi kakini, Abi kʼabo unyi Israe̩l kpai Juda je̩ nana tabale; ane̩-i ko̩ ñw e̩bie̩, uji la che̩ko̩ ewo-i; todu ma kakini, Jihofa hi ane̩-i rinyo̩ me̩, Jihofa ali n."
EZK,9,10,"I ño̩ chʼe-mi ge̩, nachʼeju e̩ye̩ge̩ n, nali ejumomi n, nakʼe̩wñ ku ma che le̩ dabiwa abʼuma ojima."
EZK,9,11,"E̩ la go, e̩ne̩ ki kʼukpo line̩n efufu nyʼo̩la, kʼugege omi ejiji le̩ lo̩ko̩li akolo-wñ, dʼinabali-wñ dabi wa kakini U fʼe̩wñ kʼe̩ ñwa ñwu mi che me̩."
EZK,10,1,"Tak u go, e̩ la go, ef agbagba kʼi dʼate̩ ñw oji amiche̩rub le̩, e̩wñ ʼka kwotejugede ate̩ ñw o̩mo̩, kʼi che-biu okuta safaya, e̩ la go, i biu ede eju."
EZK,10,2,"Tak i ka ñw e̩ne̩ ki kʼukpo line̩n efufu le̩ nyʼo̩la kakini, E̩ lo tʼef o̩da ki jʼarida okokolo ofe iche̩rub le̩; kʼe̩ mʼe̩ge̩ una kʼi jʼagbagba amiche̩rub le̩ ko nyʼe̩do̩-wo̩-we̩ meji e̩ko̩, kʼe̩ ko̩ fia bʼewo-i ma."
EZK,10,3,Amiche̩rub le̩ la dago jʼo̩wo̩ awo̩to̩ unyi le̩ e̩gba kʼe̩ne̩ le̩ mugudu tʼejefu; oñ akpa le̩ che̩ko̩ anuku le̩.
EZK,10,4,"Tak ojima Jihofa mute̩gu kwʼo̩la iche̩rub le̩, oñ i lewa dago ate̩ ubo̩ alugbana unyi le̩; unyi le̩ la ko̩ ñw akpa le̩ ologbo-wñ la che̩ko̩-wñ ojiji ojima Jihofa ki ada nʼeju."
EZK,10,5,"Ma gbo̩ ekuku ika amiche̩rub gbogbo wʼologbo ej o̩do̩da, i dab omuko̩la O̩jo̩ Odobao̩gagu e̩gba kʼi ako̩la."
EZK,10,6,"Tak e̩gba kʼi ñwa ñw e̩ne̩ ki kʼukpo line̩n efufu nyʼo̩la le̩, kakini, Mʼuna ko kwʼagbagba o̩da ki jʼarida agbagba amiche̩rub le̩, i mugudu tʼef uwñ adago kpenyʼo̩daʼka."
EZK,10,7,"Tak iche̩rubʼka fʼo̩wo̩-wñ nadala kwʼagbagba amiche̩rub le̩ tʼugbo una ki dʼagbagba amiche̩rub le̩, amʼu du oñ i mʼu du tʼef o̩wo̩ e̩ne̩ ki kʼukpo line̩n efufu nyʼo̩la le̩. E̩ne̩ le̩ mʼu gba, oñ i ledufu."
EZK,10,8,I dabe̩ne̩ ku ma li e̩wñ ki biu o̩wo̩ one̩ o̩gane̩ ika amiche̩rub le̩.
EZK,10,9,"Tak u go, e̩ la go, o̩da me̩le̩ jo̩ kpe̩-nyʼamiche̩rub le̩, o̩daʼka dago kpenyʼiche̩rub oka oñ o̩da omune̩ kpenyʼiche̩rub omune̩, E̩ go o̩da le̩, i dabu okuta krisolait eju."
EZK,10,10,"I chʼe-alu ku ma de̩ eju, e̩le̩ e̩le̩-ma chʼalukate, i dabe̩ne̩ kʼo̩daʼka dʼef o̩da omune̩."
EZK,10,11,"E̩gba ku ma lo ma le rʼakolo-ma o̩wo̩ me̩le̩ e̩le̩, ma rida abu ku ma alo n, ama ugbo kʼoji-wñ kpejuru, ma tʼo̩ ubi; ma rida abu ku ma alo n."
EZK,10,12,"Oñ año̩la-ma chaka kpai ubi-ma kpʼo̩wo̩-ma kpai ika-ma kpai o̩da-ma che̩ko̩ ñw eju daka, owñ chʼo̩da o̩da kʼama me̩le̩ le̩ ne̩."
EZK,10,13,"I chʼe-o̩da o̩da le̩, u gbo̩ abu ku ma do̩ ma ko̩ o̩da o̩da ki arida bilibilibili."
EZK,10,14,"E̩ne̩ne̩ne̩ne̩-ma nʼeju me̩le̩; eju ejodudu chʼeju che̩rub, eju ekeji chʼeju one̩, eju e̩ke̩ta chʼeju idu, eju e̩ke̩le̩ chʼeju o̩re̩."
EZK,10,15,Tak amiche̩rub mute̩gu tʼate̩. E̩wñ iñmi kʼu li o̩la ohimin: Che̩bar le̩ de̩.
EZK,10,16,"Oñ e̩gba kʼamiche̩rub le, o̩da o̩da le̩ jʼakolo-ma ale; e̩gba kʼami-che̩mb fʼika-ma nadala ku ma kwane̩ bʼane̩ ile̩ te̩, o̩da o̩da le̩ la rida bʼakolo-ma te̩ n."
EZK,10,17,"E̩gba kʼama dago, abo-i kwodago, oñ e̩gba ku ma kwane̩ tʼate̩ abo-i kwane̩ kpai ama. Todu afu ame̩wñ iñmi le̩ dʼef uma."
EZK,10,18,"Tak ojima Jihofa kwo bʼubo̩ ulugbana unyi O̩jo̩ le, oñ i lewa dago ate̩ ñw amiche̩rub le̩."
EZK,10,19,"Tak amiche̩rub fʼika-ma nadala oñ ma kwane̩ bʼane̩-ile̩ te̩ eju-mi abu ku ma alo le̩, o̩da o̩da le̩ la jʼakolo-ma; taku ma lewa dago jʼalugbana alaku o̩wo̩ olodudu unyi Jihofa; ojima O̩jo̩ e-Israe̩l la dʼoji-ma ate̩."
EZK,10,20,E-i chʼe̩wñ iñmi kʼu li o̩gane̩ O̩jo̩ e-Israe̩l o̩la ohimini Che̩bar le̩; oñ u fʼu ma ka kʼamiche̩rub ma che.
EZK,10,21,"E̩ne̩ne̩ne̩ne̩ nʼeju me̩le̩, e̩ne̩ne̩ne̩ne̩ la nʼika me̩le̩ e̩wñ ki biu o̩wo̩ one̩ la dʼo̩gane̩ ika-ma."
EZK,10,22,"I chʼe-alu kʼeju-ma de̩, ama chʼeju kʼu li o̩la ohimini Che̩bar le̩. Alu ku ma de̩ eju kpai alu kʼama onugo de̩ de̩. E̩ne̩ne̩ne̩ne̩-ma fʼeju kparʼo̩gba-wñ alo kpaala."
EZK,11,1,"Anubi le̩ ge̩, Afu mʼumi du kwane̩, oñ i du mi wʼalaku unyi Jihofa o̩wo̩ olodudu, owñ chʼe-kʼi kpejurʼo̩wo̩ olodudu le̩. E̩ la go, aboke̩le̩ ogue̩lu jʼalu o̩na alaku o̩mo̩; oñ u li abu ku Jaazanaya, o̩ma Azur, kpai Pe̩la-tiya, o̩ma Be̩naya, amagboji amone̩ le̩, jʼalumeji ma."
EZK,11,2,"Tak i ka ñwu mi kakini, O̩ma one̩, abo-i ku ma ñwa ibe e̩wñ ibe̩te̩, ku ma la tohi bibi ef abo̩-hiala ewo-i jo̩-i;"
EZK,11,3,"kʼama kakini, Iko kʼa ako̩ unyi me̩rane̩ n. Ewo-i chʼucha, awa la chʼe̩la-wñ."
EZK,11,4,"Todule̩ e̩ nakache̩ rʼuma oji, kache̩ ke, O o̩ma one̩."
EZK,11,5,"Tak Afu Jihofa lewa bʼumi ma. Oñ i ka ñwu mi kakini, Ko̩la. Abu ki Jihofa ka de̩ kakini, Abu ku me̩ ka le̩ de̩, O abunyi Israe̩l; todu u chema ibe ki awʼef ume̩."
EZK,11,6,Ame̩ je̩ ñw oku abo-me̩ ku ma kpa wewe nyo̩gba ef ewo-i; me̩ la je̩ ñw ej o̩na-wñ ej o̩na-wñ ki chʼeko̩ ñw oku one̩.
EZK,11,7,"Todule̩ abu kʼOndu Jihofa ka de̩ kakini, Oku abo-me̩ ku ma kpa ku me̩ ko dachi jo̩ alumeji-wñ, abo le̩ chʼe̩la-wñ, ewo-i la chʼe̩wñ ku ma nʼahi; omi muda ako me̩ kwʼalumeji-wñ dufu."
EZK,11,8,"Ama te̩tarailo o̩kwo̩chageli; omi la adʼo̩kwo̩chageli wa abʼuwe̩ ma, Ondu Jihofa ka-i."
EZK,11,9,"Tak omi ako me̩ kwʼalumeji-wñ dufu kʼu la ako me̩ nyʼabo ejaduña o̩wo̩, oñ nabʼudu ñwʼone̩ efu me̩."
EZK,11,10,Ame̩ awane̩ alu o̩kwo̩chageli; omi la aka-jo̩ me̩ oj ane̩ Israe̩l; tak ame̩ ama ka kʼomi Jihofa de̩.
EZK,11,11,"Ewo-i achʼucha-me̩ n; ame̩ ñʼachʼe̩la ki ajʼef uwñ n, omi akajo̩ me̩ alu o̩me̩ ane̩ abo Israe̩l;"
EZK,11,12,"tak ame̩ ama ka kʼomi Jihofa de̩. Todu ame̩ te̩talule̩ ef e̩wñ uhio̩me̩-mi n, me̩ la che teju oji ajo̩-mi n; me̩ muda che teju oji ajo̩ kʼabo uche̩ichi ki lʼume̩ daka kpa."
EZK,11,13,"Oñ i lewatu abu kʼu fʼache̩ ka, Pe̩latiya, o̩ma Be̩naya, leku. Tak u lewa fʼeju bʼane̩ ma, oñ u chʼomu nyʼate̩ kwa kakini, Aya, Ondu Jihofa! Uwe̩ achʼida e̩bo̩bo̩ abo Israe̩l hioko?"
EZK,11,14,"Tak o̩la Jihofa wʼugbo mi kakini,"
EZK,11,15,"O̩ma one̩, amo̩maye-we̩, owñ chʼamo̩maye e-we̩, abo ku ma chʼamefu-we̩ pio̩o̩ le̩ kpʼabo unyi Israe̩l chaka, o̩chaka-ma, chʼabo kʼabo ku ma dodo Je̩rusale̩m ka ñwu ma kakini, Me̩ kwo bʼi Jihofa re̩ tʼo̩najiji; ma dʼane̩-i ñw a kʼa ne̩."
EZK,11,16,"Todule̩ uwe̩ ki kakini, Abu kʼOndu Jihofa ka de̩ kakini, Dagba u chaka mʼuma ño̩ rʼo̩najiji ef abo uche̩ichi, kʼu fʼuma fiatuka rʼojane̩ ojane̩ du, u muda chʼuña kiafo̩ iko re ojane̩ ojane̩ ugbo ku ma wa jo̩ le̩."
EZK,11,17,"Todule̩ uwe̩ ki kakini, Abu kʼOndu Jihofa ka de̩ kakini, Naya me̩ kwʼef amone̩ amone̩ le̩ wa jo̩. Oñ nako̩ me̩ kwʼojane̩ ojane̩ ugbo ku ma fia me̩ tuka ru le̩ jeju, tak u nadʼane̩ Israe̩l ñwu me̩."
EZK,11,18,Ama la akwʼo̩mo̩ wa; oñ ma akʼe̩wñ-ma ki akʼone̩ e̩do̩fulu ire̩ kpʼe̩wñ ihie̩ne̩ chaka kwʼo̩mo̩ rinyo̩.
EZK,11,19,"Tak u nadʼe̩do̩ okate ñwu ma, u lañʼadʼafu etito̩ tʼume̩ efu; u la adʼe̩do̩ ki chʼokuta le̩ kwʼef o̩re̩la-ma, kʼu nadʼe̩do̩ o̩re̩la ñwu ma;"
EZK,11,20,"kʼama ki lule̩ ef e̩wñ uhio̩me-mi ku ma fʼe̩wñ kʼoji ajo̩-mi ka de, ku ma che teju-wñ, tak ama achʼamone̩-mi, oñ omi achʼO̩jo̩ e-ma."
EZK,11,21,"1 muda chʼe-abo ki rʼuma e̩do̩ ku ma lule̩ tʼe̩wñ-ma ki akʼone̩ e̩do̩fulu ire̩ kpʼe̩wñ ihie̩ne̩-ma ubi, nadʼakoji e̩wñ ku ma che le̩ wa abʼuma onugo oji ma, Ondu Jihofa ka-i."
EZK,11,22,"Tak amiche̩rub fʼika-ma nadala, oñ o̩da o̩da le̩ jʼakolo-ma; oñ ojima O̩jo̩ e-Israe̩l la dʼoji-ma ate̩."
EZK,11,23,Tak ojima Jihofa mute̩gu kwʼalumeji ewo le̩ le nyʼadago oj uwo kʼi dʼo̩wo̩ olodudu ewo le̩.
EZK,11,24,"Tak Afu le̩ mʼumi du kwane̩, oñ i mʼumi du ef ane̩ ego le̩ lugbo Afu O̩jo̩ wa Kaldia, ugbo abo ku ma ko̩ nyʼef amu le̩. Abe̩le̩ ane̩ ego kʼu li mute̩gu le bʼumi te̩."
EZK,11,25,Tak u mʼe̩wñ du ki Jihofa ko̩ ña mi du ka ñw abo amu le̩.
EZK,12,1,"O̩la Jihofa ño̩ wʼugbo mi kakini,"
EZK,12,2,"O̩ma one̩, uwe̩ gugu alumeji abunyi ku ma ma gbʼe̩nyo̩ n le̩, ku ma nʼeju ku ma gane̩, ma la gane̩ n, ku ma nʼeti ku ma gbo̩la, ma la gbo̩ n; todu abunyi ku ma ma gbʼe̩nyo̩ n ma che."
EZK,12,3,"Todule̩, uwe̩ o̩ma one̩, kpʼane̩ ma tod eño̩, tak e̩ ño̩ o̩ro̩ka gbaa eju-ma. Uwe̩ ki la ño̩ kwʼe̩gu-we̩ tʼugbo omune̩ eju-ma; ikani ma jʼakpibe̩, dagba ma chaka chʼabo unyi ku ma ma gbʼe̩nyo̩ n."
EZK,12,4,"Uwe̩ ki la kʼane̩-we̩ dufu eju-ma o̩ro̩ka, ki dabe̩ne̩ kʼane̩ ku ma año̩ nyʼugbo omune̩; tak uwe̩ onugo ki le dufu eju-ma e̩gba ane̩, dab e̩gba ku ma kʼamone̩ nyʼef amu ane̩ omune̩."
EZK,12,5,"Fʼo̩do̩ gwa gudu eju-ma, kʼe̩ kʼane̩-we̩ lʼo̩mo̩ dufu."
EZK,12,6,"Eju-ma uwe̩ ako nʼika-we̩, kʼe̩ la ko dufu e̩gba kʼane̩ achubi; uwe̩ ki kʼe̩wñ bʼeju-we̩ ma, kʼeju-we̩ ki we eli ane̩: todu omi mʼuwe̩ du chʼujiwe te̩ ñw abo unyi Israe̩l."
EZK,12,7,"Oñ u fʼalu ku ma ñwa ñwu mi le̩ che; u mʼane̩-mi ko dufu o̩ro̩ka, dabe̩ne̩ kʼane̩ eño̩; tak e̩gba ane̩ u nʼo̩we̩-mi gwa gu o̩do̩ du; u mʼu ko dufu e̩gba kʼane̩ chubi, oñ u mʼu ko nʼika alo eju-ma."
EZK,12,8,"Odudu o̩jo̩ñwa-wñ e̩la Jihofa wʼugbo mi kakini,"
EZK,12,9,"O̩ma one̩, abo unyi Israe̩l-i, unyi abo ku ma ma gbʼe̩nyo̩ n-i, ka ñw e̩ kakini, Ab e̩ che-i n?"
EZK,12,10,"E̩ ka ñwu ma kakini, Abu kʼOndu Jihofa ka de̩ kakini, Adu-i chʼe-idachi kʼi de̩ Je̩rusale̩m, kpʼabo unyi Israe̩l du ku ma jʼefu ma le̩."
EZK,12,11,"Uwe̩ ki kakini, Omi chʼujiwe ñwu me̩; alu kʼomi che le̩, alu le̩ ma ñʼache ma ge̩; oñ ma alo tʼojane̩ ononojo, ma anyʼef amu."
EZK,12,12,"Idachi kʼi dʼef uma le̩ la anʼadu ika-wñ e̩gba kʼane̩ chubi, oñ i alo dufu; ama agwa gu o̩do̩ du ku ma kʼane̩ lʼo̩mo̩ dufu; i ako e̩wñ bʼeju ma, todabu kʼi ma ñʼanʼeju-wñ li ane̩ n."
EZK,12,13,"Omi ñʼafʼiga-mi nadala abʼo ma ge̩. Oku-mi la amʼu; oñ omi adʼowñ wa Babilo̩n, ane̩ abo Kaldia; eju-wñ muda adʼo n, o̩mo̩ i la aku."
EZK,12,14,"Oñ omi afʼabo du ku ma donyʼu ku ma te̩kʼowñ fiatuka ñw afu du, kpʼabʼudala-wñ udala-wñ chaka; tak u nawʼo̩kwo̩chageli tʼuma ubi."
EZK,12,15,"Tak ama ama ka kʼomi Jihofa de̩, e̩gba kʼu fʼuma kwu rʼef abo uche̩ichi uche̩ichi; kʼu la fʼuma fiatuka rʼojane̩ ojane̩."
EZK,12,16,"Omi muda atʼaboke̩le̩ ma no̩ pe̩ kʼo̩kwo̩chageli kpʼukpo̩ta kpʼe̩wñ ibi ki we ekpa ma, kʼama kʼi du e̩wñ ihie̩ne̩-ma du kpogo ef abo uche̩ichi uche̩ichi ugbo ku ma wa le̩; tak ama ama ka kʼomi Jihofa de̩."
EZK,12,17,"Anubi le̩ ge̩ o̩la Jihofa wʼugbo mi kakini,"
EZK,12,18,"O̩ma one̩, jʼuje̩wñ-we̩ kpʼo̩la ega gogodo kʼe̩ la ñmʼomi-we̩ kpʼo̩la ega kpʼejiji eda;"
EZK,12,19,"kʼe̩ la ka ñw abo ane̩-i kakini, Abu kʼOndu Jihofa aka ugbo abo ku ma dodo Je̩rusale̩m kpʼojane̩ Israe̩l de̩ kakini, Ma ajʼuje̩-wñ-ma kpʼailo era, omi ku ma añmo̩ e̩do̩-ma ada kpu, todu kʼane̩-wñ ki te̩ ofo kʼe̩wñ du ki we edʼef uwñ, tod e̩wñ afuma kʼabo ku ma gugu oji-wñ ache."
EZK,12,20,"Ewo ewo kʼone̩ dodo ef uwñ le̩ achihi rinyo̩, oñ ane̩ le̩ umud alache̩ te̩; tak ame̩ ama ka kʼomi Jihofa de̩."
EZK,12,21,"Tak o̩la Jihofa wʼugbo mi kakini,"
EZK,12,22,"O̩ma one̩, e̩wñ chʼita ku me̩ kpa ane̩ Israe̩l kakini, Iko-wñ kpo̩kpe̩ me̩, ane̩ ego du lenyo̩ rʼile̩ me̩?"
EZK,12,23,"Todule̩ e̩ naka ñwu ma kakini, Abu kʼOndu Jihofa ka de̩ kakini, Nache ku ma we ekpʼita-i. Ma ñʼadʼe-le̩ chʼuko̩lo̩ ane̩ Israe̩l ge̩ n; e̩ ki muda ka ñwu ma kakini, Iko-wñ me̩rʼo̩wo̩, kpai o̩la ane̩ ego chaka eche̩."
EZK,12,24,Todu ane̩ ego e-olemi kpʼifa ebo kpʼurinyo̩ o̩fa eka ñʼade̩ ef unyi abo Israe̩l ge̩ n.
EZK,12,25,"Todu omi Jihofa de̩. O̩la kʼu naka, ma ache teju-wñ; ma ñʼabʼo̩jo̩ tʼo̩ ge̩ n. Todu iko e-we̩, O abunyi ku ma ma gbʼe̩nyo̩ n-i, omi akʼo̩la le̩, oñ na ño̩ che teju-wñ, Ondu Jihofa ka-i."
EZK,12,26,"O̩la Jihofa ño̩ wʼugbo mi kakini,"
EZK,12,27,"O̩ma one̩, e̩ go ta, abo unyi Israe̩l jʼaka kakini, Ane̩ ego kʼi ali le̩, o̩jo̩-wñ bo̩ tʼo̩gba nana ta; ache̩ kʼi aka le̩ iko-wñ dʼo̩gba o̩gba ta."
EZK,12,28,"Todule̩ e̩ ka ñwu ma kakini, Abu kʼOndu Jihofa ka de̩ kakini, O̩la du kʼu ka ma ñʼabʼo̩jo̩ du tʼo̩ ge̩ n. O̩la kʼomi muda ka ma ache, Ondu Jihofa ka-i."
EZK,13,1,"Tak o̩la Jihofa wʼugbo mi kakini,"
EZK,13,2,"O̩ma one̩, E̩ ki kʼache̩ rʼamakache̩ Israe̩l ku ma kache̩ le̩ oji, kʼe̩ la ka ñw abo ku ma kache̩ kwef e̩do̩ o̩la e-ma onugo, me̩ gbʼo̩la ki Jihofa ka."
EZK,13,3,"Abu kʼOndu Jihofa ka de̩, kakini, Atogwo, ñw amakache̩ idada ku ma tʼafu e-ma onugo ubi, ku ma ma li e̩wñ du n!"
EZK,13,4,"O Israe̩l, amakache̩-we̩ te̩te̩dab amajo egbili e̩lanyi kpʼokuta."
EZK,13,5,"Ame̩ nyʼef e̩kpana o̩do̩ n, me̩ la nʼaku todu unyi Israe̩l kʼama ki dago ef ogu ku ma ja o̩jo̩ Jihofa n."
EZK,13,6,"Ma fʼe̩wñ ibe̩te̩ li, ma la fʼifa olemi bo̩; owñ chʼabo ku ma kakini, “Jihofa kakini”; Jihofa muda kpʼuma uche̩ n; ma la je̩ ñw amone̩ kibeno ka kʼo̩la le̩ alonyane̩."
EZK,13,7,"I chʼane̩ ego e-ibe̩te̩ oñ me̩ li le̩ n? I la chʼifa olemi oñ me̩ bo̩ le̩ n? owñ chʼabu ku me̩ kakini, “Jihofa kakini,” kʼomi ma la ka n."
EZK,13,8,"Todule̩ abu kʼOndu Jihofa ka de̩ kakini, Todabu ku me̩ kʼo̩la ibe̩te̩, ku me̩ la fʼe̩wñ olemi li, todule̩ me̩ go, omi chʼe̩nagwunyʼume̩, Ondu Jihofa ka-i."
EZK,13,9,"O̩wo̩-mi la chʼagwunyʼamakache̩ ku ma li e̩wñ ibe̩te̩ ku ma la bʼifa olemi; abo le̩ ñʼajʼef ujeju abo-mi n, ma la akʼodu-ma nyʼef o̩takada abo unyi Israe̩l in, ma la agudu toj ane̩ Israe̩l in. Ame̩ ama ka kʼomi chʼOndu Jihofa."
EZK,13,10,"Todu, i-i, todu ma fʼabo-mi gwo̩-gwo̩ kakini, Ure̩do̩ de̩; ure̩do̩ la do̩mo̩ n; e̩gba kʼe̩ne̩ʼka fʼo̩do̩ ne, ma lewa dʼafu kuru."
EZK,13,11,"E̩ ka ñw abo ku ma dʼafu kuru le̩ kakini, I nlo̩, omi akiliwo alo̩; oñ ame̩, okuto̩mo̩jo̩cha lile le̩, awane̩; afu ibi la afʼu kpo̩fo̩."
EZK,13,12,"E̩ la go, e̩gba kʼo̩do̩ le̩ mulo̩ wane̩ ma aka ñwu me̩ n? kakini, Ugbo afu ku me̩ du kuru le̩ de̩?"
EZK,13,13,"Todule̩ abu kʼOndu Jihofa ka de̩ kakini, Omi anʼafu ibi fʼu kpo̩fo̩ ef e̩do̩fulu-mi. Omi akiliwo la alo̩ ef uwe̩do̩-mi; okuta o̩mo̩jo̩cha awane̩ ef e̩do̩fulu ki fʼu lie̩."
EZK,13,14,"Abe̩le̩ oñ nagu o̩do̩ ku me̩ dʼafu kuru le̩ lo̩, oñ nadʼu wʼane̩pe̩te̩, todu kʼe̩re̩-wñ ki kwo tʼo̩fe̩; i la awane̩, oñ me̩ alie̩ rinyo̩ alumeji-wñ; tak ame̩ ama ka kʼomi Jihofa de̩."
EZK,13,15,"Abe̩le̩ oñ omi ache tʼeju e̩do̩fulu-mi kpa abʼo̩do̩ le̩ ma, kpai abʼoji abo ku ma dʼafu kurʼu. Tak u naka ñwu me̩ kakini, O̩do̩ le̩ do̩mo̩ ge̩ n, tʼabo ku ma dʼe̩wñ kurʼu;"
EZK,13,16,"owñ chʼamakache̩ Israe̩l ku ma nʼache̩ Je̩rusale̩m aka kpai ane̩-ego e-ure̩do̩ tod uwñ; ure̩do̩ du la de̩ n, Ondu Jihofa ka-i."
EZK,13,17,"I la chʼuwe̩, o̩ma one̩, fʼeju-we̩ kparʼamo̩ma onobule̩ e-abo-we̩ ku ma kache̩ kwef e̩do̩-ma onugo; kʼuwe̩ ki kache̩ bʼuma ma,"
EZK,13,18,"kʼe̩ ka kakini, Abu kʼOndu Jihofa ka de̩ kakini, Atogwo ñw abobule̩ du ku ma fʼogu-ma da mʼoj iko iko o̩wo̩, ku ma la ga ugbogbo tod oji one̩ alu du kʼi chaka gbo̩gba kade ku ma fʼonugo one̩ mu. Ame̩ ado̩de̩ oji abo-mi? me̩ ache kʼonugo one̩ ku me̩ ne̩ ku ma deju?"
EZK,13,19,"Ame̩ fʼumi bie̩ ef abo-mi tod e̩kʼo̩wo̩ e̩kʼo̩wo̩ barli kpʼe̩bu uje̩wñ, ku me̩ dʼabo ki ma dukpe̩ ku ma ku n kpa, ku me̩ la jadu oji abo ki ma dukpe̩ ku ma adeju n, lugbo o̩lemi ku me̩ ro̩ abo-mi ku ma netirʼolemi?"
EZK,13,20,"Todule̩ abu kʼOndu Jihofa ka de̩ kakini, Go, omi chʼe̩nagwunyʼe̩wñ ogu-me̩ ku me̩ damʼo̩wo̩, e-ku me̩ ne̩ do̩de̩ onugo one̩ dab ame̩we̩; nafʼuma jada bʼume̩ o̩wo̩ te̩ oñ natʼonugo one̩ ku me̩ do̩de̩ ma le̩ no̩ tane̩."
EZK,13,21,U ñʼafʼugbogbo-me̩ fana kʼu gba abo-mi kwef o̩wo̩-me̩; ama ñʼajʼef o̩wo̩-me̩ ku me̩ do̩de̩ ma ge̩ n; tak ame̩ ama ka kʼomi Jihofa de̩.
EZK,13,22,"Todu ame̩ nʼo̩lemi akpʼame̩no̩kpakpa e̩do̩ bie̩, e-kʼomi ma gwʼuma e̩do̩dudu n, oñ me̩ dʼugbiti ñw o̩wo̩ ame̩ne̩bibi, todu kʼi we erida bʼo̩na bibi-wñ te̩ kʼi deju."
EZK,13,23,"Todule̩ ame̩ ñʼali ane̩-ego e-ibe̩te̩ ge̩ n, me̩ la abʼifa n. Oñ nagbʼabo-mi bʼume̩ o̩wo̩ te̩; tak ame̩ ama ka kʼomi Jihofa de̩."
EZK,14,1,Oñ abogijo Israe̩l iche̩ka lewa jʼane̩ o̩gba-mi.
EZK,14,2,"Tak o̩la Jihofa wʼugbo mi kakini,"
EZK,14,3,"O̩ma one̩, abo-i mʼode o̩de-ma gba tʼef e̩do̩-ma me̩, ma dʼugbite̩re̩-ma chʼokuta uke̩re̩ tʼo̩gba-ma; i dʼugbo kʼomi ñʼaje̩ ñwu ma tʼumi ene e̩wñ du ge̩?"
EZK,14,4,"Todule̩ e̩ nako̩la ñwu ma, kʼe̩ ka ñwu ma kakini, Abu kʼOndu Jihofa ka de̩ kakini, E̩ne̩ke̩le̩ o̩ko̩ke du ef abo unyi Israe̩l kʼi gbʼo̩de-wñ tʼef e̩do̩-wñ, kʼi la adʼugbite̩re̩-wñ chʼokuta uke̩re̩ tʼo̩gba-wñ, kʼi la wʼugbo akache̩, omi Jihofa adohi ñw u o̩to̩to̩la-mi teju alu kʼuwewe o̩de-wñ de̩;"
EZK,14,5,"todu kʼu gwo̩nyʼabo unyi Israe̩l ef e̩do̩-ma onugo, todabu kʼo̩chaka-ma mud ab o̩wo̩ e̩jaduña ñwu mi lef ode ode-ma."
EZK,14,6,"Todule̩ e̩ naka ñw abo unyi Israe̩l kakini, Abu kʼOndu Jihofa ka de̩ kakini, Mudabiwa, me̩ rida bʼode-me̩ te̩; me̩ ki la mʼeju-me̩ rida bʼe̩wñ ihie̩ne̩-me̩ du te̩."
EZK,14,7,"Todu e̩ne̩ du ef abo unyi Israe̩l, abe̩k ef amilowa ku ma ge̩ne̩ oj ane̩ Israe̩l, kʼi fʼo̩la-wñ daru bʼumi te̩, kʼi la mʼode ode-wñ gba tʼe̩do̩, kʼi laño̩ dʼugbite̩re̩-wñ chʼokuta uke̩re̩ o̩gba-wñ, tak i lewʼugbo akache̩ kʼi tene e̩wñʼka ñw o̩la-wñ ugbo mi, omi Jihofa adohi ñw u o̩to̩to̩la-mi"
EZK,14,8,"Nafʼeju-mi kparʼe̩ne̩ le̩, kʼu mʼowñ du chʼe̩wñ awuwu kʼi mud ujiwe kpai ita te̩, tak u nakʼo̩ da bʼalumeji abo-mi te̩. E̩gba le̩ ame̩ ama ka kʼomi Jihofa de̩."
EZK,14,9,"I la che̩wñ ku ma gbʼakache̩ le̩ ibe kʼi fʼo̩laʼka ka, mak omi Jihofa, gbʼakache̩ le̩ ibe, oñ omi anʼo̩wo̩-mi dala abʼoji-wñ ma kʼu fʼu kpabie̩ bʼalumeji abo-mi Israe̩l te̩."
EZK,14,10,Tak ama achi udu ugbite̩re̩-ma; udu akache̩ le̩ achʼoka kpʼe-e̩ne̩ ki tene ugbo-wñ;
EZK,14,11,"todu kʼabo unyi Israe̩l ki ño̩ la bʼumi te̩ ge̩ n; kʼama ki ño̩ nʼada du ku ma je̩ kpʼo̩la-ma bie̩ n, kʼama ki muda chʼabo-mi, kʼomi ki chʼO̩jo̩-ma, Ondu Jihofa ka-i."
EZK,14,12,"Tak o̩la Jihofa wʼugbo mi kakini,"
EZK,14,13,"O̩ma one̩, e̩gba kʼojane̩ʼka adu mi re lugbo ada ku ma je̩, kʼomi la f ʼe̩wo̩-mi nadala abʼo ma, ku la fʼo̩kpa uka-dane̩-wñ, owñ chʼuje̩wñ-ma, guche̩, kʼu ño̩ dʼo̩kpo̩ta kpuche̩ rʼo̩mo̩, kʼu fʼone̩ kpʼe̩la abe̩re̩me̩le̩ ko̩da bʼo̩ te̩;"
EZK,14,14,"dagba Noa, kpai Danie̩l kpai Job, abo me̩ta le̩, ki jʼoj ane̩ le̩, onugo-ma kate ma ma gba lugbo e̩wñ o̩kpakpa-ma, Ondu Jihofa ka-i."
EZK,14,15,"Iche̩wñ kʼomi je̩ ñw ame̩wñ iñmi bie̩ne̩ ku ma lale gu ef ane̩ le̩ du ku ma nʼuku wa kpa abo ane̩ le̩, ki mud alache̩ te̩, kʼone̩ du ma neke ño̩ le gu o̩mo̩ du tod ame̩wñ iñmi le̩ n;"
EZK,14,16,"dagba abo me̩ta-i chaka jʼOme̩, oji-mi, Ondu Jihofa ka-i, ama ma gba amo̩ma e̩ne̩ke̩le̩ abe̩k amo̩ma onobule̩ n, chai ama kate ma fu, ane̩ le̩ ma chʼalache̩ chuu."
EZK,14,17,"Abe̩k i che̩wñ kʼu dʼo̩kwochageli wa abʼane̩ le̩ ma, kʼu kakini, O̩kwo̩chageli, lale gu ef ane̩ le̩ du; todu kʼu fʼone̩ kpʼe̩la abe̩re̩me̩le̩ ko̩da bʼo̩ te̩;"
EZK,14,18,"dagba abo-i me̩ta ma jʼo̩mo̩, oji-mi, Ondu Jihofa ka-i, ma ma gba amo̩ma e̩ne̩ke̩le̩ abe̩k amo̩ma onobule̩ n; chai o̩la-ma kate ma ma gba."
EZK,14,19,"Abe̩k i che̩wñ kʼu fʼe̩wñ ibi kpe̩ rʼoj ane̩ le̩, kʼu la dʼe̩do̩fulu-mi chʼe̩bie̩ e̩bie̩ da bʼo̩mo̩ ma kʼu fʼone̩ kpʼe̩la abe̩re̩me̩le̩ ko̩da bʼo̩ te̩;"
EZK,14,20,"dagba Noa kpai Danie̩l kpai Job chaka jʼo̩mo̩, oji-mi, Ondu Jihofa ka-i, ma ma gba o̩ma e̩ne̩ke̩le̩ abe̩k onobule̩ n; chai onugo oji-ma kate ma ma gba lugbo o̩kpakpa-ma."
EZK,14,21,"Todu abu kʼOndu Jihofa ka de̩ kakini, Onu monu i atule e̩gba kʼu fʼoji ajo̩-mi me̩le̩ ki bie̩ne̩ le̩ kpuche̩ wa abu Je̩rusale̩m ma? owñ chʼo̩kwo̩chageli kpʼo̩kpo̩ta kpʼame̩wñ iñmi e̩bie̩ne̩ kpʼe̩wñ ibi kʼu fʼone̩ kpʼe̩la abe̩re̩me̩le̩ ko̩da bʼo̩ te̩?"
EZK,14,22,"E̩ muda go ta, abubo̩ amone̩ la abo̩ jʼef uwñ ku ma ako dufu kpo̩, tʼamo̩ma e̩ne̩ke̩le̩ tʼamo̩ma onobule̩. Go, ama adufu wʼugbo me̩, oñ ame̩ ali o̩na ku ma le kpai e̩wñ ku ma che. Tak e̩do̩-me̩ anyi ugbo e̩bie̩ne̩ kʼu ko wa abi Je̩rusale̩m ma: owñ chʼe-du kʼu ko wa abʼo ma le̩."
EZK,14,23,"Ama la anyʼume̩ e̩do̩, e̩gba ku me̩ li o̩na ku ma le kpʼe̩wñ ku ma che, tak ame̩ ama ka kʼe̩wñ le̩ du kʼu che ef uwñ u che tebitele ofo n, Ondu Jihofa ka-i."
EZK,15,1,"Oñ o̩la Jihofa wʼugbo mi kakini,"
EZK,15,2,"O̩ma one̩, e̩wñ oli achiwebe̩te̩ma ne̩ du oli ki bo̩ owñ chʼikeli achiwebe̩te̩ma ki dʼef oli e-efoko le̩?"
EZK,15,3,Ma anʼoli-wñ chʼuko̩lo̩ʼka? one̩ ane̩ chʼuko̩ ku ma kʼe̩wñ eku lo̩ko̩li nyʼu?
EZK,15,4,"Go, iji i che ku ma kʼo rikpolo nyʼef una; una a fʼoji-wñ mejeji lie̩, alumeji-wñ ño̩ jo: i nʼile uko̩lo̩ du?"
EZK,15,5,"Go, e̩gba kʼi chʼodukulu te̩ i bʼuko̩lo̩ du jo̩ n; abu kʼuna fʼu lie̩ kʼi la gujo fa? I ñʼabʼuko̩lo̩ du jo̩ ge̩?"
EZK,15,6,"Todule̩ abu kʼOndu Jihofa ka de̩ kakini, Alu kʼoli ikeli achiwebe̩te̩ma de̩ ef oli efoko, owñ chʼe-kʼu mʼu ko chʼiji una, abe̩le̩ omi akʼabo ku ma dodo Je̩rusale̩m che ge."
EZK,15,7,"U la afʼeju-mi kparu ma; ama la akwʼef una le̩ dufu, una-wñ muda afʼuma lie̩; tak ame̩ ama ka kʼomi Jihofa de̩, e̩gba kʼu fʼeju-mi kparu ma."
EZK,15,8,"Nagwʼane̩ le̩ alache̩, todabu kʼu ma fʼada je̩, Ondu Jihofa ka-i."
EZK,16,1,"O̩la Jihofa ño̩ wʼugoo̩ mi ge̩ kakini,"
EZK,16,2,"O̩ma one̩, e̩ ki je̩ ñwu Je̩rusale̩m fʼe̩wñ ihie̩ne̩-wñ ma,"
EZK,16,3,"kʼe̩ la kakini, Abu kʼOndu Jihofa aka ñwu Je̩rusale̩m de̩, kakini, E̩te̩-we̩, kpʼebi ku ma bi we̩ chʼe-abo Kenan; ata-we̩ chʼe̩ne̩ Amo̩r, iye-we̩ la chʼabo He̩t."
EZK,16,4,"Ebi ku ma bi we̩ le̩, ma dʼukodo-we̩ o̩jo̩ ku ma bi we̩ n, ma la nʼomi ofo fʼe̩ gwe̩ n; ma la bʼomu kuru we̩ o̩la re n, ma kʼukpo we̩nyʼuwe̩ o̩la oke n."
EZK,16,5,"I nʼe̩ne̩ du ki chʼeju e̩ye̩ge̩ ñw e̩ n, ku ma che e̩wñ-i du ñw e̩ ku ma liʼuwe̩ ejumomi n. Ma muda dʼuwe̩ rikpolo tʼegbili gbaa, todabu ku ma hihie̩ne̩ we̩, o̩jo̩ ku ma biʼe̩."
EZK,16,6,"Tak e̩gba kʼu lale ugbo kʼe̩ de̩ kʼu li abu kʼe̩ chʼete̩mane̩ te̩ ef e̩bie̩-we̩, oñ u ka ñw e̩ ef e̩bie̩-we̩ le̩ kakini, Deju ke, i-i, u ka ñw e̩ ef e̩bie̩-we̩ le̩ kakini, Deju."
EZK,16,7,"U je̩ ñw e̩ wewe nyʼo̩gba dab e̩wñ ki aya oko, oñ e̩ nana nyo̩gba, kʼe̩ la tabale-i, tak e̩ kʼe̩wñ ijaga e-ijaga nyʼo̩la; e̩ fʼe̩nya gwu, iloji-we̩ ño̩ gwe̩; e̩ muda tʼago ofo kpo̩, oñ ago ofo-we̩ chʼo̩pee."
EZK,16,8,"Oñ abu kʼu nalale ugbo kʼe̩ de̩, kʼu la kejurʼe̩, go, iko-we̩ chʼiko ufe̩do̩; tak u fʼeti ukpo-mi nadala bʼe̩ ma, oñ u fʼe̩wñ bʼago̩ ofo-we̩ ma; ochochi, u go̩ ñw e̩, u la fʼalo kpe̩ kpʼuwe̩, oñ e̩ mud e-mi, Ondu Jihofa ka-i."
EZK,16,9,"Tak u nʼomiofo fʼe̩ o̩la gwe̩; ochochi, u fʼe̩bie̩-we̩ gwe̩ bʼe̩ o̩la te̩ hioko, oñ u fʼekpo ba tʼuwe̩ o̩la."
EZK,16,10,"U kʼukpo ku ma chiya nyʼu bʼuwe̩ o̩la ma, u la kʼe̩da año̩ e̩la omi nyʼuwe̩ e̩re̩, u la kʼukpo line̩n ki che̩hi reju lʼuwe̩ ago de̩, tak u mʼisiliki ko bʼuwe̩ o̩la ma."
EZK,16,11,"Tak u kʼe̩wñ ijaga nyʼuwe̩ o̩la, u la kʼude̩ nyʼuwe̩ o̩wo̩, oñ u kʼiyagba nyʼe̩ o̩fa."
EZK,16,12,"U la mʼelika du tunyʼiñmo̩-we̩, kpʼaketi nyʼuwe̩ eti, kpʼike̩be̩ alifia nyʼuwe̩ oji."
EZK,16,13,"Abe̩le̩ e̩ kʼo̩jamalia kpʼajifa chʼe̩wñ ijaga o̩la-we̩: e̩wñ kʼe̩ ko bʼo̩la ma, chʼukpo line̩n ku ma hi reju kpʼisiliki kpai ukpo ku ma chiya nyʼu; uwe̩ nʼomu te̩ke̩ te̩ke̩ aje̩, kpai iño̩, kpai ekpo; e̩ la chʼalifia ololo; e̩wñ la ra ñw e̩ gbogbo tak e̩ nʼugugu onu."
EZK,16,14,"Uwohi alifia-we̩ le̩ dufu nyʼef abo uche̩ichi; todu emufu i mufti, lef e̩gahi-mi kʼu ko bʼe̩ o̩la ma, Ondu Jihofa ka-i."
EZK,16,15,"Uwe̩ muda ke̩do̩nʼalifia-we̩, oñ e̩ kwo̩jʼo̩ko̩ tod uwohi-we̩, e̩ la che e̩wñ abutabu-we̩ kpʼe̩ne̩ du kʼi alale o̩be̩le̩-ke̩te̩; e̩ne̩ du ki lale nʼe̩."
EZK,16,16,"Tak e̩ mʼe̩wñ o̩la-we̩ iche̩ka ko, oñ e̩ mʼe̩wñ ina ojoji ojoji le̩ ko chʼo̩ñwe̩ nyʼotete otete kʼe̩ che ñw o̩la-we̩ le̩, oñ e̩ tʼajo̩ko̩ oji-wñ. E̩go̩-wñ de̩ mama ta n, i ñʼade̩ ejo̩gba ge̩ n."
EZK,16,17,"E̩ ño̩ mʼe̩wñ ijaga alifia ki chʼo̩jamalia e-mi kpʼajifa e-mi kʼomi ko ñw e̩ le̩ ko chʼojibo aboke̩le̩ ñw o̩la-we̩, oñ e̩ kwojo̩ko̩ bʼuma."
EZK,16,18,"E̩ la mʼe̩wñ o̩la-we̩ ku ma chiya nyʼu le̩ ko bʼuma o̩la ma, oñ e̩ kʼe̩kpo-mi kpʼotulale-mi jʼo̩gba-ma lale."
EZK,16,19,"Uje̩wñ-mi kʼomi ko ñw e̩ ge̩, omu te̩ke̩ te̩ke̩ kpai ekpo kpʼiño̩, e-kʼu du chʼuje̩wñ ñw e̩ je̩, e̩ lako gugu o̩gba ma kʼi kpo rʼuma; ab i de̩ de̩, Ondu Jihofa ka-i."
EZK,16,20,"Anubi e-le̩ ge̩, uwe̩ ño̩ mʼamo̩ma-we̩ e̩ne̩ke̩le̩ kpʼonobule̩ e-kʼuwe̩ bi ñwu mi, oñ e̩ fʼabo le̩ kpa ñwu ma ku ma mʼuma ko je̩. E̩wñ abutabu-we̩ chʼe̩wñ ke̩ke̩?"
EZK,16,21,kʼe̩ ño̩ fʼamo̩ma-mi kpa kʼe̩ la mʼuma ko rinyo̩ ugbo kʼe̩ je̩ ñwu ma lale gu ef una du nyʼugbo ma?
EZK,16,22,"Oñ ef e̩wñ ihie̩ne̩-we̩ du kpʼef e̩wñ abutabu-we̩, e̩ ño̩ rewa o̩jo̩ imo̩to̩-we̩ e̩gba kʼe̩ tʼago o̩fo, kʼago ofo-we̩ chʼo̩pee, kʼe̩ chʼete̩mane̩ te̩ ef e̩bie̩-we̩ le̩ n."
EZK,16,23,"Oñ anoji e̩wñ bibi-we̩ du (atogwo, atogwo, ñw e̩! Ondu Jihofa ka-i),"
EZK,16,24,"e̩ fʼujiwe o̩ko̩ eje̩-we̩ ko̩ ñw o̩la-we̩, e̩ laño̩ fʼotete otete che ñw o̩la-we̩ ej o̩na ej o̩na du."
EZK,16,25,"Uwe̩ fʼotete-we̩ che dago ugwe̩ta o̩na o̩na du, oñ e̩ mʼalifia-we̩ du chʼe̩wñ ihie̩ne̩. E̩ la mʼagada-we̩ chi te̩ ñw e̩ne̩ du ki alale, oñ e je̩ ñw e̩wñ abutabʼuwe̩ ki nana nyo̩gba."
EZK,16,26,"Uwe̩ laño̩ fʼe̩wñ abutabu che kpʼabo Ijipti ku ma dodo kpenyʼuwe̩, ku ma chʼegbʼoro le̩; e̩ laño̩ je̩ ñw abutabu-we̩ ki nana nye̩gba ki nyʼumi uwe̩do̩."
EZK,16,27,"Todule̩, go, u fʼo̩wo̩-mi nadala abʼuwe̩ oji ma, oñ u fʼukpe̩-we̩ bu wʼane̩; u la mʼe̩ du ñw abo ku ma chʼulaka-we̩, owñ chʼamo̩ma onobule̩ abo Filistia ku ma chanyo̩ e̩wñ tuñ-we̩, ku ma chʼe̩ alu ki dʼuma e̩do̩."
EZK,16,28,"Uwe̩ ño̩ jo̩ko̩ bʼabo Asiria ge̩, todabu ki ma nʼebʼe̩ jo̩ n; ochochi, uwe̩ te̩ta-jo̩ko̩ bʼuma, i la bʼe̩ jo̩ n."
EZK,16,29,"E̩ laño̩ je̩ ñw abutabu-we̩ ki nana nyʼo̩gba gbogbo nyi Kaldia, ane̩ amachinyama le̩; e-le̩ la bʼe̩ jo̩ n."
EZK,16,30,"Ab e̩do̩-we̩ gwegbo kade ta? Ondu Jihofa ka-i, abu kʼuwe̩ nʼe̩wñ-i du ache, uko̩lo̩ e̩nabutabu kʼeju-wñ chegbo i che;"
EZK,16,31,"owñ chʼe-kʼuwe̩ fʼujiwe o̩ko̩ eje̩-we̩ ko̩ dago ñwʼo̩la-we̩ ugwe̩ta o̩na du, kʼe̩ la fʼotete-we̩ che ki gbo̩gba te̩ o̩na o̩na du? Uwe̩ la te̩ta-dab ajo̩ko̩ n, owñ chʼe̩de̩te̩ o̩me̩ era ñw e̩ kʼe̩ che."
EZK,16,32,O̩ya kʼi tʼajo̩ko̩! kʼi agba ab o̩wo̩ ejaduña koji o̩ko̩-wñ!
EZK,16,33,"Ma kʼe̩wñ chʼamajo̩ko̩ du ele; uwe̩ muda akʼe̩wñ chʼabo ku ma tene we̩ ele, e̩ la dʼobi ñwu ma je̩ todu kʼama ki kwo o̩wo̩ tʼo̩wo̩ wʼugbo we̩ tod e̩wñ abutabu-we̩."
EZK,16,34,"Uwe̩ la chʼojoji ñw abobule̩ kibo̩ ef o̩ko̩ eje̩-we̩; owñ chʼugbo kʼe̩ne̩ du ma tene we̩ n; kpai ugbo kʼuwe̩ achʼo̩gu ñw one̩, ma la adʼuro̩me̩ du ñw e̩ n, todule̩ oñ e-we̩ chʼojoji."
EZK,16,35,"Todule̩, O ajo̩ko-i, e̩ ki gbʼo̩la ki Jihofa ka ke:"
EZK,16,36,"Abu kʼOndu Jihofa aka de̩ kakini, Todabu kʼebije-we̩ ko dafo, kʼago-we̩ kwote̩ ofo lugbo e̩wñ abutabu-we̩ kʼe̩ che kpʼabo kʼe̩ tene ma le̩; kpai todu ode ode e-e̩wñ ihie̩ne̩-we̩ chaka, kpai tod e̩bie̩ amo̩ma-we̩ kʼe̩ ko ñwu ma;"
EZK,16,37,"todule̩, go, omi akʼabo kʼe̩ tene ma le̩ wa jo̩ chaka, kʼuwe̩ kpʼama chiya le̩, manyʼabo du kʼe̩ te̩ta-tene ma, manyʼabo du kʼe̩ te̩tachʼulaka-ma u la ako ma kwʼugbo du wa jeju nyʼuwe̩ o̩la, tak u nadʼago ofo-we̩ te̩ ñwu ma kʼama ki li ago ofo-we̩ jalii."
EZK,16,38,"Tak u nakajo̩ me̩ alu ku ma akajo̩ amo̩ya ku ma ajo̩ko, kpʼabobule̩ ku ma dʼe̩bie̩ dafo. U la adʼe̩bie̩ e-e̩do̩fulu kpʼogu eja wa abʼume̩ oji ma."
EZK,16,39,"Tak u nʼadʼe̩ tʼef o̩wo̩ abo kʼe̩ tene ma le̩, ama la agu ujiwe o̩ko̩ eje̩-we̩ kʼe̩ ko le̩ lo̩, oñ ma akpʼotete otete-we̩ ki gba le̩ fo; ma la agwʼe̩wñ o̩la-we̩ bʼuwe̩ o̩la te̩, ma akʼe̩wñ ijaga-we̩ e-alifia, oñ ma atʼuwe̩ no̩ ago ofo, ago ofo-we̩ la akwo te̩ pee."
EZK,16,40,"Ma akʼamone̩ wa jeju nyʼuwe̩ o̩la, oñ ma akʼokuta ro̩ dʼe̩, ma la adʼo̩kwo̩chageli-ma kʼuwe̩ da o̩kpo̩ o̩kpo̩."
EZK,16,41,"Oñ ma anʼuna gu unyi-we̩ jo, ma la aje̩ ñw we̩ chʼudu eju abobule̩ wewe; oñ nache kʼe̩ we o̩ko̩ eje̩, e̩ laño̩ dʼo̩la-we̩ chʼo̩gu ge̩ n."
EZK,16,42,"Abe̩le̩ tak e̩do̩fulu-mi anʼuñmi, oñ ogu eja-mi akwo bʼe̩ te̩. Tak u nañmi, oñ u ñʼawe̩do̩ ge̩ n."
EZK,16,43,"Todabu kʼe̩ ma dibekadʼo̩jo̩ igbe̩le̩-we̩ n, kʼe̩ muda alo̩-fu rʼumi ef e̩wñ-i du, todule̩, go, omi ñʼakʼe̩wñ kʼe̩ che wa abʼuwe̩ oji ma, Ondu Jihofa ka-i; tak e̩ ñʼache e̩wñ-tuñ-i manyu e̩wñ ihie̩ne̩-we̩ du ge̩ n."
EZK,16,44,"Go, e̩ne̩ du ki akpʼita, akpʼita o̩la-i nʼe̩ oji kakini, Alu kʼiye de̩ abe̩le̩ o̩ma-wñ onobule̩ de̩."
EZK,16,45,"Uwe̩ chʼo̩ma onobule̩ e-iye-we̩ kʼo̩ko̩-wñ kpʼamo̩ma-wñ achʼe eju; uwe̩ ño̩ chʼo̩maye onobule̩ e-amo̩maye-we̩ onobule̩ kʼamo̩ko̩-ma kpʼamo̩ma e-ma chʼuma eju le̩: iye-we̩ chʼabo He̩t, ata-we̩ la chʼabo Amo̩r."
EZK,16,46,"Acho̩gba-we̩ onobule̩ la che Samaria, kʼi dodo o̩wo̩ awohi-we̩ le̩, owñ kpʼamo̩ma-wñ onobule̩. Oke-kele-we̩ onobule̩ kʼi la dodo o̩wo̩ awo̩-to̩-we̩ le̩ che So̩do̩m, kpʼamo̩ma-wñ onobule̩."
EZK,16,47,"E̩ la lule̩ tʼo̩na e-ma n, e̩ la wʼe̩wñ ihie̩ne̩-ma che n; ama i dabe̩ne̩ kʼe-le̩ nya tabale̩, o̩na du kʼe̩ le, e̩ kpabie̩ tʼuma le."
EZK,16,48,"Oji-mi, Ondu Jihofa ka-i, So̩do̩m, o̩maye-we̩ onobule̩, owñ kpʼamo̩ma-wñ onobule̩, la che alu kʼuwe̩ che n, owñ chʼuwe̩ kpʼamo̩ma-we̩ onobule̩."
EZK,16,49,"Go, e̩wñ ki chʼudu kʼo̩maye-we̩ onobule̩ So̩do̩m fe̩ de̩, kakini, Uba kpʼuje̩wñ ekʼefu kpʼekwojo̩ añmi ofo; e-le̩ dʼef uwñ kpʼamo̩ma-wñ; i la dʼukpahiu ñw o̩wo̩ e̩no̩bata kpʼe̩nale n."
EZK,16,50,"Taku ma ke, oñ ma kwoche e̩wñ ihie̩ne̩ eju-mi; todule̩ u mʼuma ko, alu kʼu li le̩."
EZK,16,51,"Samaria la dure tʼukpe̩reji adure e-we̩ n. Uwe̩ muda aje̩ ñw e̩wñ ihie̩ne̩-we̩ ki wewe nyo̩gba tʼuma le, oñ e̩ dale ñw amo̩maye-we̩ onobule ugbo e̩wñ ihie̩ne̩ du kʼe̩ che le̩."
EZK,16,52,"Uwe̩onugo ge̩, gbʼe̩wñ anyo-we̩ nʼoji ke, abu kʼe̩ fʼale da ñw amo̩maye-we̩ onobule̩ le̩, lugbo e̩wñ adure kʼe̩ che kʼi chʼe̩wñ ihie̩ne̩ tʼe-ma le, ama chʼo̩kpakpa tʼuwe̩ le: ochochi, ibe-we̩ ki ño̩ mudajugu, kʼe̩ la ne̩ anyo̩-we̩, abu kʼe̩ fʼale da ñw amo̩maye-we̩ onobule̩."
EZK,16,53,"Omi lañʼarʼamu-ma da, owñ chʼamu So̩do̩m kpʼamo̩ma-wñ onobule̩, kpʼamu Samaria kpʼamo̩ma-wñ onobule̩ ge̩, kpʼamu abo-we̩ ku ma mu lelo ku ma jʼalumeji-ma;"
EZK,16,54,"todu kʼuwe̩ ki nʼadu anyo̩-we̩ onugo, kʼukata-we̩ ki chi tod e̩wñ du kʼe̩ che, abu kʼuwe̩ nyʼuma e̩do̩."
EZK,16,55,"Oñ amo̩maye-we̩ onobule̩, So̩do̩m kpʼamo̩ma-wñ onobule̩ le̩, adabi tʼe̩gu-ma igbele; Samaria kpʼamo̩ma-wñ onobule̩ la adabi tʼe̩gu e-ma igbele; tak uwe̩ kpʼamo̩ma-we̩ onobule̩ adabi tʼe̩gu-me̩ igbele."
EZK,16,56,"Todu iko uba-we̩ le̩ e̩ hiʼalu-we̩ mʼo̩maye-we̩ onobule̩, So̩do̩m le̩ n,"
EZK,16,57,"owñ chʼo̩gba taku ma mʼe̩wñ bibi-we̩ du tejugede, dabe̩ne̩ kʼiko ina ebu amo̩ma onobule̩ Siria kpʼabo du ku ma jo̩ lʼo daka, owñ chʼamo̩ma onobule̩ abo Filistia ku ma chʼe̩de̩te̩-we̩ ku ma jo̩ lʼuwe̩ daka-i."
EZK,16,58,"Uwe̩ fʼe̩wñtuñ-we̩ kpʼe̩wñ ihie̩ne̩-we̩ ne̩ me̩, Jihofa ka-i."
EZK,16,59,"Todu abu kʼOndu Jihofa ka de̩ kakini, Omi ñʼachʼuwe̩ alu kʼe̩ te̩tache, kʼe̩ te̩tachʼe̩de̩te̩ ego̩ le̩, ef alo kʼe̩ bie̩ le̩."
EZK,16,60,"I chaka dʼabe̩le̩ omi adibekado alo kʼu kpe̩ kpʼuwe̩ o̩jo̩ igbe̩le̩-we̩, oñ nadʼalo̩ e-ogbegbele̩ lonyane̩ kpʼuwe̩."
EZK,16,61,"Tak uwe̩ arewa o̩na kʼe̩ te̩tale le̩, oñ anyo̩ amʼe̩, e̩gba kʼuwe̩ agba amo̩maye-we̩ onobule̩, acho̩gba-we̩ kpʼo̩kekele̩-we̩ le̩. Omi la akʼuma ñw e̩ ku ma chʼamo̩ma-we̩ onobule̩, i muda chʼugbo alo kʼe̩ kpe̩ n."
EZK,16,62,Tak omi afʼalo-mi lonyane̩ kpʼuwe̩; tak uwe̩ ama ka kʼomi Jihofa de̩;
EZK,16,63,"kʼuwe̩ ki rewa, kʼibe-we̩ ki mudajugu, kʼuwe̩ ki ño̩ chi alu-we̩ ge̩ n, tod anyo̩-we̩, owñ chʼe̩gba kʼu fʼe̩wñ e̩boma che ñw e̩ tod e̩wñ du kʼe̩ che le̩, Ondu Jihofa ka-i."
EZK,17,1,"Tak o̩la Jihofa wʼugbo mi kakini,"
EZK,17,2,"O̩ma one̩, ko̩la e̩wo̩fi ñwu ma, kʼe̩ la fʼita kpa ñw abo unyi Israe̩l;"
EZK,17,3,"kʼe̩ kakini, Abu kʼOndu Jihofa ka de̩ kakini, O̩re̩ lile kʼi nʼika lile, kʼiwe̩ ika-wñ jiji, kʼedudu-wñ che nana, kʼina o̩la-wñ chʼojoji, ojoji, lewa Le̩bano̩n, oñ i mʼoji sida du;"
EZK,17,4,"i fʼe̩pa-wñ ki dʼoji-wñ ate̩ ko̩da nyʼalu oñ i mʼu du le tʼoj ane̩ amanyaja, oñ i mʼu du nyi ef ewo amanyaja."
EZK,17,5,"I ño̩ mʼulu ane̩ le̩ ko oñ i mʼu ko gbe̩ ef ane̩ uro̩je̩; i fʼu nyi oti omi lile, i da nyʼane̩ alu ku ma dʼoli wilo nyʼane̩."
EZK,17,6,"Tak i ya, oñ i mud ikeli kʼi ma agba n, kʼe̩to̩-wñ ki rida tʼugbo e-wñ, kʼili-wñ kʼi jʼofe-wñ. Oñ i mud ikeli te̩. I la fʼiga fu, oñ i chane̩ enʼeñmi."
EZK,17,7,"O̩re̩ elile omune̩ kʼi nʼika lile kpʼedudu nana ño̩ do̩mo̩ ge̩. E̩ la go, ikeli le̩ rʼili-wñ da le̩ rʼo̩wo̩ ugbo e-le̩, i ño̩ tʼe̩to̩-wñ le̩ rʼo̩wo̩ ugbo-wñ akwʼugbo ikpoga ugbo ku ma danyʼane̩ le̩, todu kʼi chʼomiofo rʼu."
EZK,17,8,"Ma ne ef ane̩ o̩me̩me̩le̩, ugbo kʼomi nana, todu kʼi tʼe̩to̩, kʼi la arʼe̩ro, todu ki mud ikeli o̩me̩me̩le̩."
EZK,17,9,"E̩ ki ka kakini, Abu kʼOndu Jihofa ka de̩ kakini, I ara? I ñʼawu tʼili tʼili n? kʼi kʼe̩ro-wñ rinyo̩ n? todu kʼi kwacha; kʼeñmi-wñ ki adufu etito̩ le̩ chaka ki kwacha n? I la atene o̩wo̩ ki gbiti kpʼamone̩ wewe ku ma gudu rinyo̩ tʼili tʼili n."
EZK,17,10,"Go, dagba ma chine ugbo omune̩, o̩la-wñ aya? E̩gba kʼafu olodudu kadʼo i akwacha rinyo̩ hioko n? I akwacha ef ikpoga ugbo kʼo̩la-wñ ya le̩."
EZK,17,11,"Tak o̩la Jihofa wʼugbo mi kakini,"
EZK,17,12,"E̩ naka ñw abo unyi ku ma ma gbʼe̩nyo̩ n-i fai, kakini, Ame̩ ma oji e̩wñ-i n? E̩ ka ñwu ma kakini, Go, onu Babilo̩n lewa Je̩rusale̩m, i la fʼonu-wñ kpʼamagboji-wñ mu, oñ i mʼuma ko wa Babilo̩n ugbo-wñ."
EZK,17,13,"Tak i mʼugbe̩ onu oka du, oñ i fʼalo kpe̩ kpʼowñ. I laño̩ fʼe̩bo̩ ñmo̩ kpʼowñ. I mʼamagbiti ane̩ le̩ ko le,"
EZK,17,14,"todu kʼo̩da ojane̩ le̩ ki hiʼo̩la-wñ wane̩, kʼi we ehiʼo̩la-wñ ne, todu kʼi fʼalo-wñ de kʼi dago."
EZK,17,15,"I muda fʼe̩re̩ ubi rʼo̩, owñ chʼugbo amonuche̩-wñ kʼi kpe̩ nyʼIjipti kʼama ki kʼo̩manya kpʼabogu wewe ñw u. I ara? E̩ne̩ ki ache e̩wñ abe̩i afu? I bie̩ alo le̩ kʼi ñʼafu ge̩?"
EZK,17,16,"Oji-mi, Ondu Jihofa aka-i, uña ugbo kʼonu kʼi dʼu jʼonu gugu pidi, owñ kʼi chʼe̩de̩te̩ ego̩ kʼi go̩ le̩ kʼi la kpʼalo kpʼowñ tak i fʼu bie̩, i chaka dʼugbo-wñ alumeji Babilo̩n le̩ i aku."
EZK,17,17,"Fero manyʼabogu-wñ ki gbiti, kpʼo̩wo̩ one̩-wñ la agbutu ñw u ef ogu e̩gba ku ma fʼugbudu du jo̩, ku ma la anʼaku ogu nyʼu ku ma kʼoji one̩ wewe da n."
EZK,17,18,"Todabu kʼi che̩de̩te̩ ego̩ kʼi go̩ le̩ kʼi la fʼalo le̩ bie̩. Go, i mʼo̩wo̩-wñ du tʼo̩ le̩, i muda fʼe̩wñ-i du che kpo̩, i afu tane̩ n."
EZK,17,19,"Todule̩ abu kʼOndu Jihofa ka de̩ kakini, Oji-mi, ego̩ e-mi kʼi che̩de̩te̩ ñw u le̩, kpʼalo-mi kʼi bie̩, omi adʼuro̩me̩-wñ wa anʼo oji chuu."
EZK,17,20,"Nanʼiga-mi dala bʼo ma, oku-mi la amʼu, tak u nadʼu wa Babilo̩n kʼu bʼo̩ kajo̩ o̩mo̩, tod ada-mi kʼi je̩."
EZK,17,21,"Ame̩nara-wñ ef udala udala-wñ du awane̩ alu o̩kwo̩chageli; oñ ma afʼabo ki bo̩ fiatu-ka rʼafu tʼafu du; tak ame̩ ama ka kʼomi, Jihofa ka-i."
EZK,17,22,"Abu kʼOndu Jihofa ka de̩ kakini, Omi onugo amʼe̩paʼka du kwʼoj oli sida kʼi dʼatate̩ le̩, oñ nadʼu nyi. Nakʼe-emele-wñ kwef e̩pa-wñ ki jʼate̩ ate̩ tule da, oñ omi adʼu nyi oj uwo kʼi gba tʼatate̩."
EZK,17,23,"Oj uwo ugbo kʼIsrae̩l gbo̩gba le̩, e̩me̩ nadʼu nyi, i la atʼe̩to̩, i la arʼe̩ro, i achʼoli sida ki achʼuto̩. Oñ ame̩we̩ ku ma nʼika ojoji ojoji du aru jʼofe-wñ, ma la aru jʼolubo̩ e̩to̩-wñ."
EZK,17,24,"Tak oli oko du ama ka kʼomi, Jihofa, dʼoli ki gbo̩gba le̩ wane̩, u hi oli ki ma gba n, dago, u la je̩ ñw oli emimi gbe̩, u laño̩ je̩ ñw oli e̩gbe̩ hiidu. Omi, Jihofa ka, u laño̩ che me̩."
EZK,18,1,"O̩la Jihofa ño̩ wʼugbo mi ge̩ kakini,"
EZK,18,2,"E̩wñ chʼofe-wñ ku me̩ kpa ita-i ugbo ane̩ Israe̩l kakini, Ama-ta fʼe̩ro achiwebe̩te̩ma e̩ka je̩, oñ enyi abimo̩to̩ akpijele ta?"
EZK,18,3,"Oji-mi, Ondu Jihofa ka-i, me̩ ñʼanʼugbo ku me̩ akpʼita-i oj ane̩ Israe̩l ge̩ n."
EZK,18,4,"Me̩ go, amonugo one̩ du chʼe-mi; alu kʼonugo ata chʼe-mi abe̩le̩ onugo o̩ma ño̩ de̩: onugo one̩ ki dure, owñ le̩ aku."
EZK,18,5,"Iche̩wñ kʼone̩ chʼe̩no̩kpakpa, kʼi la ache e̩wñ kʼo̩da je̩ kpʼe̩wñ ki chʼeju-wñ,"
EZK,18,6,"kʼi ma la fʼe̩wñ je̩ oj uwo uwo-i n, kʼi ma la dʼeju go ode ode abunyi Israe̩l in, kʼi ma la kpʼoya ekeji-wñ bie̩ n, kʼi ma la te̩me̩rʼonobule̩ kʼo̩la-wñ daji n,"
EZK,18,7,"kʼi ma la chʼe̩ne̩ du ihianyi n, kʼi muda dabi dʼe̩wñ uhiowe̩ ñw e̩ne̩ ki nʼowñ o̩me̩, kʼi ma la dʼe̩wñ du inya n, kʼi mʼuje̩wñ-wñ ko ñw abo kʼebi akpa ma, kʼi laño̩ kʼe̩wñ o̩la bʼabo ku ma tago ofo o̩la ma;"
EZK,18,8,"e̩ne̩ kʼi ma dʼo̩ko̩ ta n, kʼi ma la gbʼile n, kʼi mʼo̩wo̩-wñ gwo̩ bʼuji eche te̩, kʼi la fʼale ochochi da agbagba one̩ meji,"
EZK,18,9,"kʼi te̩talule̩ ef e̩wñ uhio̩me̩-mi, kʼi la fʼalu kʼoji ajo̩-mi ka de, kʼi ache ochochi; e̩ne̩ le̩ chʼo̩kpakpa, i adeju chuu, Ondu Jihofa ka-i."
EZK,18,10,"I muda che̩wñ kʼi fʼo̩ma e̩ne̩ke̩le̩ bi kʼi mud adinya, abe̩k akpone̩, kʼi la achʼo̩maye-wñ e̩wñ-i okate,"
EZK,18,11,"kʼi ma la ade e̩wñ-i chaka n, kʼi muda aje̩ e̩wñ oj uwo oj uwo, kʼi la fʼo̩ya ekeji-wñ kpabie̩,"
EZK,18,12,"kʼi la chʼame̩no̩bata kpʼame̩nale ihianyi, kʼi adʼinya, kʼi ma la adʼe̩wñ ku ma du hiʼo̩ o̩wo̩ dabi wa ñwu ma n, kʼi la dʼeju-wñ gʼode ode, kʼi la fʼe̩wñ ihje̩ne̩ che,"
EZK,18,13,"kʼi la dʼo̩ko̩ ta kʼi jʼile—e̩ne̩ abe̩-i ñʼadeju? i adeju n; i fʼe̩wñ ihie̩ne̩-i du che me̩; eku i aku chuu, e̩bie̩-wñ anʼoji o̩la e-wñ."
EZK,18,14,"E la go, iche̩wñ kʼi fʼo̩ma e̩ne̩ke̩le̩ bi kʼi fʼe̩wñ adure du kʼata-wñ che li, kʼi arailo, kʼi ma la che abe̩le̩ n;"
EZK,18,15,"kʼi ma je̩ e̩wñ oj uwo oj uwo n, kʼi ma la dʼeju go ode ode abunyi Israe̩li n, kʼi ma fʼoya ekeji-wñ kpabie̩ n,"
EZK,18,16,"i la che e̩ne̩ du ihianyi n, i la gba e̩wñ uhi-o̩wo̩ du n, i la dʼe̩wñ du inya n, i muda kʼuje̩wñ-wñ ñw abo kʼebi akpa ma, i la kʼe̩wñ o̩la bʼabo ku ma tago ofo o̩la ma;"
EZK,18,17,"kʼi ma hi o̩wo̩ mʼame̩no̩bata n, kʼi ma gbʼo̩ko̩ ugwo̩la n, kʼi la gbʼo̩ko̩ oji n, kʼi fʼe̩wñ che teju alu kʼoji ajo̩-mi ka, kʼi te̩talule̩ ef e̩wñ uhio̩me̩-mi; i aku tod udu kʼata-wñ fe̩ n, edeju i adeju chuu."
EZK,18,18,"I chʼe-ata-wñ, todabu kʼi chʼone̩ o̩lachi, kʼi la fʼe̩wñ o̩maye-wñ dinya, kʼi la fʼe̩wñ ki ma nyo̩ n che ef abo-wñ, go eku i aku ef abi-wñ kʼi je̩ le̩."
EZK,18,19,"Me̩ muda kakini, E̩wñ chi kʼo̩ma ma anʼadu udu kʼata-wñ fe̩ n? E̩gba kʼo̩ma le̩ fʼe̩wñ che tʼeju o̩da kʼi chʼe̩wñ o̩kpakpa, kʼi la fʼe̩wñ uhio̩me̩-mi du de, kʼi laño̩ fʼu che, edeju i adeju chuu."
EZK,18,20,"Onugo e̩ne̩ ki dure, onugo le̩ aku: o̩ma anʼudu ata-wñ n, ata la anʼudu o̩ma-wñ n. O̩kpakpa e̩no̩kpakpa bʼe̩no̩kpakpa le̩ ma, oñ e̩wñ bibi e̩ne̩bibi abʼe̩ne̩bibl le̩ ma."
EZK,18,21,"I muda che̩wñ kʼe̩ne̩bibi murida bʼe̩wñ adure du kʼi che te̩, kʼi la fʼe̩wñ uhio̩me̩-mi du de, kʼi la ache e̩wñ ki chʼeju o̩da kpʼe̩wñ o̩kpakpa, edeju i adeju chuu, i aku n."
EZK,18,22,Ma ñʼarewa ada du kʼi je̩ ku ma dʼu gwunyʼu ge̩ n: i adeju ef e̩wñ o̩kpakpa kʼi che.
EZK,18,23,Uku ame̩ne̩bibi nyo̩ mi eju re? Ondu Jihofa ka-i; kʼi ma chʼedabi bʼo̩na-wñ te̩ kʼi deju n?
EZK,18,24,"Oñ e̩gba kʼe̩no̩kpakpa muna bʼe̩wñ o̩kpakpa-wñ te̩ kʼi la akwochʼe̩wñ uji, kʼi nache teju e̩wñ ihie̩ne̩ du kʼe̩ne̩bibi ache, i adeju? Ma ñʼarewa e̩wñ o̩kpakpa du kʼi che n: ef e̩re̩ ubi kʼi ro̩ ñwu mi kpʼef adure kʼi ta oñ i aku ef uwñ."
EZK,18,25,"Me̩ muda kakini, O̩na Ondu chʼokujo̩ n kpo̩. Me̩ gbo̩ ta, O abunyi Israe̩l: o̩na-mi chʼokujo̩ n? I chʼo̩na e-me̩ ma chʼokujo̩ n in?"
EZK,18,26,"E̩gba kʼe̩no̩kpakpa muna bʼe̩wñ o̩kpakpa-wñ te̩ kʼi la akwoche e̩wñ uji, kʼi la ku ef uwñ, i aku ef e̩wñ uji kʼi che le̩."
EZK,18,27,"Omune̩ de̩ ge̩: e̩gba kʼe̩ne̩bibi murida bʼe̩wñ bibi kʼi che te̩, kʼi la ache e̩wñ teju o̩da kpʼe̩wñ o̩kpakpa, i agbʼonugo o̩la-wñ ki deju."
EZK,18,28,"Todabu kʼi fʼibe-wñ kpe̩, oñ i murida bʼada du kʼi je̩ te̩ edeju i adeju chuu, i aku n."
EZK,18,29,"Abunyi Israe̩l muda kakini, O̩na Ondu chʼokujo̩ n kpo̩. O abunyi Israe̩l, o̩na o̩na-mi chʼokujo̩ n? i chʼo̩na o̩na e-me̩ ma chʼokujo̩ n in?"
EZK,18,30,"Todule̩ ami akajo̩ me̩, O̩ abunyi Israe̩l, nakajo̩ e̩ne̩ne̩ne̩ne̩ teju alu kʼo̩na o̩na-wñ de̩, Ondu Jihofa ka-i. Me̩ mudabi wa ku me̩ rida bʼada du ku me̩ je̩ te̩, todu kʼudu efe̩ ki wo echʼe̩wñ uke̩re̩-me̩."
EZK,18,31,"Me̩ mʼada du ku me̩ te̩taje̩ le̩ ko rinyo̩ bʼo̩la-me̩ te̩, ku me̩ fʼe̩do̩ etito̩ kpʼafu etito̩ che ñw o̩la-me̩! E̩wñ chi ki dʼume̩ e̩do̩ kʼame̩ aku. O abunyi Israe̩l?"
EZK,18,32,"Todu uku e̩ne̩ ki aku nyo̩ mi eju re n, Ondu Jihofa ka-i; todule̩ me̩ ki rʼo̩la-me̩ da ku me̩ deju."
EZK,19,1,"Anubi le̩ ge̩, uwe̩ ki dinaku tod amidachi Israe̩l,"
EZK,19,2,kʼe̩ kakini;
EZK,19,3,"I la nʼo̩ma-wñ oka gba,"
EZK,19,4,Abo uche̩ichi uche̩ichi ño̩ gbʼinabali-wñ;
EZK,19,5,"Oñ e̩gba kʼiye-wñ li ka kʼenede-wñ chʼofofo,"
EZK,19,6,Owñ le̩ le̩lo lewa ef amidu;
EZK,19,7,"I la fʼachigodo achigodo-ma ma,"
EZK,19,8,Tak abo uche̩ichi uche̩ichi kwʼojane̩ ojane̩ wa ado
EZK,19,9,"Taku ma dʼo̩bo̩go̩li ta tʼelika iñmo̩-wñ adʼu tef akpati ebije,"
EZK,19,10,"Iye-we̩ la dab ikeli ef e̩bie̩-we̩ ku ma ne eti omi omi,"
EZK,19,11,I la nʼo̩kpa ki gbiti
EZK,19,12,"Ma muda kʼe̩do̩fulu mʼu wu tʼili tʼili,"
EZK,19,13,"Fai ma chi ne ef aje̩tachi,"
EZK,19,14,"Una la kwʼo̩kpa e̩to̩-wñ oka dufu,"
EZK,20,1,"Oñ i lewatu o̩do̩ e̩kebie, ochu e̩ke̩lu, o̩jo̩ e̩ke̩gwa ochu le̩, abogijo Israe̩l iche̩ka lewa ku ma tene o̩laʼka ugbo Jihofa, oñ ma kwogugu o̩gba-mi."
EZK,20,2,"Tak o̩la Jihofa wʼugbo mi kakini,"
EZK,20,3,"O̩ma one̩, e̩ nako̩la ñw abogijo Israe̩l, kʼe̩ ka ñwu ma kakini, Abu kʼOndu Jihofa aka de̩, kakini, Me̩ wa ku me̩ tʼumi ene? Oji-mi, Ondu Jihofa ka-i, Ame̩ ñʼatʼumi ene n."
EZK,20,4,"E̩ kajo̩ ma n? E̩ kajo̩ ma n, o̩ma one̩? Je̩ ñwu ma fʼe̩wñ ihie̩ne̩ e-amata-ma ma,"
EZK,20,5,"kʼe̩ la ka ñwu ma kakini, Abu kʼOndu Jihofa ka de̩, kakini, O̩jo̩ kʼu chi abo Israe̩l le̩; kʼu la dʼo̩wo̩-mi dago ñw abunyi Jeko̩b, kʼu la je̩ ñwu ma fʼumi ma oj ane̩ Ijipti le̩, e̩gba kʼu la dʼo̩wo̩-mi dago ñwu ma kakini, Omi, Jihofa O̩jo̩-me̩ de̩;"
EZK,20,6,"o̩jo̩ u dʼo̩wo̩-mi dago ñwu ma kʼu nako ma kwʼoj ane̩ Ijipti dufu wʼoj ane̩ kʼu tejane̩ ñwu ma, omi e̩nya kpʼomi iño̩ acha o̩mo̩, kʼi añʼojane̩ ojane̩ du eju."
EZK,20,7,"Oñ u ka ñwu ma kakini, E̩ne̩ne̩ne̩ne̩ ki namʼe̩wñ ki akʼone̩ e̩do̩fulu ire̩ ko rikpolo rinyo̩; me̩ ki la nʼode ode Ijipti dʼo̩la me̩ ji n: omi Jihofa, O̩jo̩-me̩ de̩."
EZK,20,8,"Ma muda lañu rʼumi oñ ma ko̩ ene-tirʼumi; e̩ne̩ne̩ne̩ne̩-ma la kʼe̩wñ ki akʼone̩ e̩do̩fulu ire̩ eju-wñ ro̩ tinyo̩ n, ma la hi ode ode Ijipti tinyo̩ n."
EZK,20,9,"U muda che tod odu-mi, ki we ebie̩ eju abo uche̩ichi uche̩ichi ku ma jʼef uma le̩, kʼomi laño̩ je̩ ñwu ma fʼumi ma eju abo le̩, owñ chʼeko ma kʼu ko ma kwʼoj ane̩ Ijipti dufu wa."
EZK,20,10,"Abe̩le̩ u la je̩ ñwu ma kwobʼoj ane̩ Ijipti te̩, oñ u ko ma wʼaje̩tachi."
EZK,20,11,"Tak u kʼe̩wñ uhio̩me̩-mi ñwu ma, oñ u je̩ ñwu ma ma oji ajo̩-mi, owñ chʼe-kʼone̩ ache kʼi adeju ef uwñ."
EZK,20,12,"Anubile̩ ge̩ u ño̩ kʼo̩jo̩ uñmi-mi ñwu ma kʼi mud ujiwe agbagba omi kpʼama, kʼama ki ma ka kʼomi che Jihofa ki ache kʼama ki fo̩."
EZK,20,13,"Abunyi Israe̩l muda kwo lañu rʼumi aje̩tachi le̩: ma lule̩ teju uhio̩me̩-mi n; ma la ko̩ oji ajo̩-mi, e-kʼone̩ ache kʼi deju ef uwñ; ma la fʼo̩jo̩ uñmi o̩jo̩ uñmi-mi kpabie̩ ololo ololo."
EZK,20,14,"U muda chʼuko̩lo̩ tod odu-mi, kʼi we ekpabie̩ eju abo uche̩ichi uche̩ichi e-ku ko ma dufu wa eju-ma."
EZK,20,15,"Anubi e-le̩ ge̩, u ño̩ dʼo̩wo̩ dago ñwu ma aje̩tachi, ka kʼu nako ma wʼoj ane̩ kʼomi e̩nya kpʼomi iño̩ acha ef uwñ kʼojane̩ ojane̩ du añeju-wñ kʼomi du ñwu ma le̩ ge̩ n,"
EZK,20,16,"todabu ku ma ko̩ oji ajo̩-mi ku ma ma lule̩ teju e̩wñ uhio̩me̩-mi n, ma laño̩ fʼo̩jo̩ uñmi o̩jo̩ uñmi-mi kpabie̩: todu e̩do̩-ma tʼode o̩de-ma ubi."
EZK,20,17,"I chaka dʼabe̩le̩, u chʼeju e̩ye̩ge̩ ñwu ma, oñ u we ekpa ma bie̩ rinyo̩, u la kpa ma rinyo̩ kpa ef aje̩tachi le̩ n."
EZK,20,18,"Oñ u ka ñw amo̩ma-ma ef aje̩tachi kakini, Me̩ ki lule̩ teju uhio̩me̩ amata-me̩ n, me̩ ki la de oji ajo̩ e-ma n, me̩ ki la nʼo̩de-ma dʼo̩la-me̩ ji n."
EZK,20,19,"Omi Jihofa, O̩jo̩-me̩ de̩; me̩ ki lule̩ teju uhio̩me̩-mi, ku me̩ la fʼoji ajo̩ e-mi de ku me̩ che teju-wñ;"
EZK,20,20,"me̩ ki che kʼo̩jo̩ uñmi o̩jo̩ uñmi-mi ki fo̩; tak e-le̩ achʼujiwe agbagba mi kpʼame̩, kʼame̩ ki ma ka kʼomi Jihofa, O̩jo̩-me̩ de̩."
EZK,20,21,"Amo̩ma le̩ laño̩ lañu rʼumi ge̩; ma lule̩ teju e̩wñ uhio̩me̩-mi n, ma la de oji ajo̩-mi ku ma che n, e-kʼone̩ ache kʼi adeju ef uwñ. Ma fʼo̩jo̩ uñmi o̩jo̩ uñmi-mi kpabie̩."
EZK,20,22,"I chaka dʼabe̩le̩, u fʼo̩wo̩-mi fa wʼubi, oñ u kwoche tod odu e-mi, kʼi we ekpabie̩ eju abo uche̩ichi uche̩ichi, kʼomi ko ma dufu wa eju-ma."
EZK,20,23,"Anubile̩ u ño̩ dʼo̩wo̩-mi dago ñwu ma ef aje̩tachi ka kʼu nafʼuma kwu rʼef abo uche̩ichi uche̩ichi, kʼu la ako ma fia rʼoj ane̩ oj ane̩;"
EZK,20,24,"todabu ku ma ma che teju oji ajo̩-mi n, ma muda ako̩ e̩wñ uhio̩me̩-mi, ma laño̩ fʼo̩jo̩ uñmi o̩jo̩ uñmi-mi kpabie̩, oñ eju-ma kwotʼode ode amata-ma ubi."
EZK,20,25,"Anubi le̩ u ño̩ kʼe̩wñ uhio̩me̩ ki ma nyo̩ n ñwu ma, kpʼoji ajo̩ ku ma ma adeju ef uwñ n;"
EZK,20,26,"u la fʼuma daji ef e̩wñ ele e-ma onugo, owñ chʼe-ku ma je̩ ñw e̩ne̩ du kʼi kpʼo̩gba iye-wñ na kʼi le gu ef una du, kʼu fʼuma gwu alache̩, todu kʼama ki ma ka kʼomi Jihofa de̩."
EZK,20,27,"Todule̩, o̩ma one̩, e̩ ki ko̩la ñw abunyi Israe̩l kʼe̩ ka ñwu ma kakini, Abu kʼOndu Jihofa ka de̩ kakini, Ef e-i ge̩, oñ amata-me̩ fʼakpabie̩ mi che, owñ chʼada-mi ku ma je̩ le̩"
EZK,20,28,"Todu e̩gba kʼu mʼuma ko wʼoj ane̩ kʼu dʼo̩wo̩-mi dago ka kʼu nadu ñwu ma, ma kwotejane̩ uwo du ki gbo̩gba, kpʼoli ki hidu chaka, oñ ma kʼe̩wñ iche̩bo̩-ma wa che o̩mo̩; o̩mo̩ le̩ ma kʼe̩wñ akpʼO̩jo̩ e̩do̩bie̩-ma wa jo̩; o̩mo̩ ge̩ ma ño̩ che e̩wñ-ma ki akpo, ma laño̩ kʼe̩wñ iche̩bo̩ omi-ma dafo o̩mo̩ ge̩."
EZK,20,29,"Tak u ka ñwu ma kakini, E̩wñ chʼoji otete ugbo ku me̩ anyi le̩? Abe̩le̩ odu-wñ ko̩ Bama gbogbo tʼeñini."
EZK,20,30,"Todule̩ e̩ ki ka ñw abunyi Israe̩l kakini, Abu kʼOndu Jihofa ka de̩ kakini, Ame̩ jʼakpʼo̩la-me̩ bie̩ alu kʼamata-me̩ te̩tache? me̩ laño̩ tʼajo̩ko̩ tʼe̩wñ-ma ki akʼone̩ e̩do̩fulu ire̩ ubi?"
EZK,20,31,"Oñ e̩gba ku me̩ kʼe̩wñ ele-me̩ wa che, e̩gba ku me̩ je̩ ñw amo̩ma-me̩ e̩ne̩ke̩le̩ le̩ gu ef una le̩ du, me̩ tetanʼode̩ ode-me̩ du kpʼo̩la-me̩ bie̩ gbogbo tʼeñini, tak i ño̩ nʼugbo ku me̩ atʼumi ene ge̩? O abunyi Israe̩l. Oji-mi, Ondu Jihofa ka-i, u ñʼaje̩ ñwu me̩ tʼumi ene n."
EZK,20,32,"E̩wñ ki awʼef ibe̩-me̩ le̩ ñʼade̩ kili kili n, owñ chʼe-ku me̩ kakini, Awa adʼab abo uche̩ichi uche̩ichi, dab o̩lo̩pu o̩lo̩pu ojane̩ ojane̩, kʼa re̩ oli kpʼokuta."
EZK,20,33,"Oji-mi, Jihofa ka-i; omi anʼo̩wo̩ e̩gbiti kpʼo̩wo̩ e̩nadala te̩ kpʼe̩dafo e̩do̩fulu chaka jʼonu-me̩ tila."
EZK,20,34,"Omi la ako me̩ kwʼef amone̩ amone̩ dufu, oñ nanʼo̩wo̩ e̩gbiti kpʼo̩wo̩ e̩nadala te̩ kpʼe̩dafo e̩do̩fulu aya me̩ kwʼojane̩ ojane̩ ugbo ku me̩ mukpatuka ru le̩ jo̩."
EZK,20,35,Tak u nako me̩ wʼef aje̩tachi ki chʼone̩ one̩ le̩; o̩mo̩ a akpejurʼomune̩ oñ u nabʼume̩ kajo̩.
EZK,20,36,"Alu kʼu bʼamata-me̩ kajo̩ ef aje̩tachi ane̩ Ijipti, abe̩le̩ oñ omi abʼume̩ kajo̩, Ondu Jihofa ka-i."
EZK,20,37,"Naje̩ ñwu me̩ lale o̩gane̩ o̩kpa, oñ nako me̩ wʼef e̩wñ ogu e-alo ekpe̩ le̩;"
EZK,20,38,"u la agu abo ku ma ko̩ du rinyo̩ bʼef ume̩ te̩, kpʼabo ku ma na bʼumi te̩; nako ma kwʼoj ane̩ ugbo ku ma ge̩ne̩ wa, ma muda agudu tʼojane̩ Israe̩l in. Tak ame̩ ama ka kʼomi Jihofa de̩."
EZK,20,39,"I chʼe-ame̩, O abunyi Israe̩l, abu kʼOndu Jihofa ka de̩ kakini, Me̩ lo me̩, e̩ne̩ne̩ne̩ne̩-me̩ ki che ode-wñ ate̩to̩gba-i, iche̩wñ kʼame̩ ma netirʼumi n. Me̩ muda anʼe̩wñ ele-me̩ kpʼode-me̩ kpʼodu-mi kiafo̩ bie̩ ge̩ n."
EZK,20,40,"Todu oj uwo-mi kiafo̩, owñ chʼuwo ki gbo̩gba ane̩ Israe̩l, o̩mo̩ abunyi Israe̩l chaka, o̩gbo̩ ma du, are̩ mi oj ane̩ le̩, Ondu Jihofa ka-i; o̩mo̩ omi agba ma; o̩mo̩ u la atene e̩wñ ku me̩ ko nyʼate̩ le̩, kpʼejo̩ga e̩wñ ku me̩ tʼe̩re̩ kpʼe̩wñ-me̩ kiafo̩ chaka."
EZK,20,41,"Nagba me̩ dabe̩ne̩ kʼe̩wñ ki akpo tinyo̩ e̩gba kʼu ko me̩ kwef amone̩ amone̩ dufu, kʼu fʼume̩ ya kwʼojane̩ ojane̩ ugbo ku me̩ mukpatuka ru le̩ jo̩. Tak omi amud e̩ne̩ kiafo̩ ef ume̩ eju abo uche̩ichi uche̩ichi."
EZK,20,42,"E̩gba kʼomi mʼume̩ ko wʼoj ane̩ Israe̩l, ane̩ kʼomi dʼo̩wo̩-mi dago ka kʼu nadu ñw amata-me̩, tak ame̩ ama ka kʼomi Jihofa de̩."
EZK,20,43,"O̩mo̩ ame̩ la arewa o̩na o̩na-me̩, kpʼe̩wñ du ku me̩ che ku me̩ fʼo̩la-me̩ kpabie̩; tak ame̩ ahihie̩ne̩ o̩la-me̩ eju o̩la-me̩ onugo tod e̩wñ e̩bie̩ne̩ du ku me̩ che."
EZK,20,44,"Oñ ame̩ ama ka kʼomi Jihofa de̩, e̩gba kʼu fʼe̩wñ che kpʼame̩ kpa tod odu e-mi; nache teju o̩na o̩na-me̩ ki bie̩ne̩ n, kpai teju e̩wñ e̩kpabie̩ ku me̩ che kpa n, O, ame̩, abunyi Israe̩l, Ondu Jihofa ka-i."
EZK,20,45,"O̩la Jihofa wʼugbo mi kakini,"
EZK,20,46,"O̩ma one̩, fʼeju-we̩ kparʼo̩wo̩ o̩pata o̩gane̩, kʼe̩ gwʼo̩la jʼane̩ rʼo̩wo̩ o̩pata o̩gane̩, kʼe̩ la kache̩ bʼefoko o̩wo̩ o̩pata o̩gane̩ le̩ ma;"
EZK,20,47,"kʼe̩ la ka ñw efoko o̩wo̩ o̩pata o̩gane̩ le̩ kakini, e̩ gbo̩ o̩la ki Jihofa aka, Abu kʼOndu Jihofa aka de̩ kakini, Go, omi akʼuna ef uwe̩, i la afʼoli emimi du kpai oli e̩gbe̩ du ef uwe̩ lie̩; ma akpʼo̩go̩ una-wñ ki ada lu n, i la agu eju du akwʼo̩wo̩ o̩pata o̩gane̩ gbogbo tʼo̩wo̩ o̩pata ate̩ jo."
EZK,20,48,Tak o̩re̩la du ali ka kʼomi Jihofa fʼuna le̩ ko; ma akpalu n.
EZK,20,49,"Tak u kakini, Ayaa I Ondu Jihofa! ma dʼumi te̩ aka kakini, I chʼita i akpa-i no!"
EZK,21,1,"Tak oia Jihofa wʼugbo mi kakini,"
EZK,21,2,"O̩ma one̩, fʼeju-we̩ kparʼo̩wo̩ Je̩rusale̩m, kʼe̩ gwʼo̩la-we̩ jʼane̩ rʼo̩wo̩ uña uña kiafo̩ le̩ kʼe̩ la kache̩ bʼane̩ Israe̩l oji ma;"
EZK,21,3,"kʼe̩ ka ñw ane̩ Israe̩l kakini, Abu ku Jihofa ka de̩ kakini, Go, omi chʼe̩nagwunyʼuwe̩, u la awʼo̩kwo̩chageli-mi kwʼako-wñ, oñ nakʼame̩no̩kpakpa kpʼame̩ne̩bibi da rinyo̩ bʼe̩ te̩."
EZK,21,4,"Mak abu kʼu nakʼame̩no̩kpakpa kpʼame̩ne̩bibi da rinyo̩ bʼe̩ te̩, todule̩ o̩kwo̩chageli-mi adufu kwʼako̩-wñ kʼi akobo̩ o̩re̩la du akwʼo̩wo̩ du akwʼo̩wo̩ o̩pata o̩gane̩ gbogbo tʼo̩wo̩ o̩pata ate̩."
EZK,21,5,"Tak o̩re̩la du ama ka kʼomi Jihofa, mʼo̩kwo̩chageli-mi wo̩ kwʼako̩-wñ dufu me̩; i ñʼadabi tunyʼe̩gu-wñ ge̩ n."
EZK,21,6,"Todule̩ e̩ nafifi waa, uwe̩ o̩ma one̩, e̩ nanʼe̩do̩ e̩kpabie̩ kpʼe̩do̩ ki kpa ololo fifi eju-ma."
EZK,21,7,"Tak e̩gba ku ma tʼuwe̩ ene kakini, E̩wñ chi kʼe̩ fifi? kʼuwe̩ akakini, Todu inabali kʼu gbo̩, todu i awa me̩, e̩do̩ du la amuyo̩, o̩wo̩ du agulo̩, afu one̩ du la adaku, oñ okuku du alo̩la dab omiofo. Go, i awa me̩, i la ache, Ondu Jihofa ka-i."
EZK,21,8,O̩la Jihofa ño̩ wʼugbo mi kakini:
EZK,21,9,"O̩ma one̩, kache̩, kʼe̩ kakini, Abu ki Jihofa ka de̩, kakini:"
EZK,21,10,Ma fʼalu-wñ no̩ kʼi kpʼone̩;
EZK,21,11,"I dʼu wa te̩ ku ma gwe̩ kʼi de̩, ku ma dʼu nʼo̩wo̩; o̩kwo̩chageli le̩, ma fʼu no me̩, ii, ma fʼu gwe̩ ku ma dʼu tunyʼowe̩ akpone̩."
EZK,21,12,"Kwa taa kʼe̩ dʼinaku, uwe̩ o̩ma one̩, todu i lewʼoji amone̩-mi me̩, i bʼoji amidachi Israe̩l chaka, ma. Ma mʼuma ko ñw o̩kwo̩chageli manyʼamone̩-mi. Todule̩ e̩ nadʼo̩wo̩ gwʼuta-we̩."
EZK,21,13,Todu añwago i che; i la che̩wñ kʼokute̩ ki achʼe̩de̩te̩ e̩wñ ma ño̩ de̩ ge̩ n fa? Ondu Jihofa ka-i.
EZK,21,14,"Todule̩ uwe̩, o̩ma one̩, kache̩ ke, kʼe̩ la gwʼo̩wo̩; je̩ ñw o̩kwo̩chageli le̩ ki wan? onu meji, i-i, i ki chʼonu me̩ta, o̩kwo̩chageli abo ki ku de̩; o̩kwo̩chageli ki akpʼone̩ wewe ki lʼu ma daka le̩ de̩."
EZK,21,15,"Omi mʼo̩kwo̩chageli kʼi afo̩ko̩ ma le̩ du te̩ akpejurʼalaku alaku-ma chaka kʼe̩do̩ du ki muyo̩, kʼe̩wñ uke̩re̩ ki wewe nyo̩gba; aa, i ada dab o̩mamanya, alu-wñ la chʼe̩dule̩ te̩ tod one̩ ekpa."
EZK,21,16,"O̩kwo̩chageli, fʼo̩la mu ke, lo̩ rʼo̩wo̩ awo̩to̩, murida, kʼe̩ lo̩ rʼo̩wo̩ awohi, ugbo du kʼalu-we̩ ale ru."
EZK,21,17,"Omi ñʼagwʼo̩wo̩ e-mi, oñ naje̩ ñw u kʼi bʼe̩do̩fulu-mi jo̩. Omi, Jihofa ka-i."
EZK,21,18,"Tak o̩la Jihofa ño̩ wʼugbo mi ge̩ kakini,"
EZK,21,19,"Omune̩ de̩ ge̩, uwe̩, o̩ma one̩, fʼo̩na meji date̩ ñw o̩la-we̩, e-kʼo̩kwo̩chageli onu Babilo̩n ale wa; o̩na meji le̩ akwʼoj ane̩ okate; kʼe̩ la fʼoli ujiwe che dago ugbo amuna ewo-i."
EZK,21,20,"E̩ ki fʼo̩na date̩ ugbo kʼo̩kwo̩chageli alewa Raba e-amo̩ma Amo̩n kpai e-kʼi alewa Juda, tʼugbo Je̩rusale̩m ku ma bʼaku nyʼu le̩."
EZK,21,21,"Todu onu Babilo̩n dago ugwe̩ta o̩na o̩mo̩, ugbo kʼo̩na meji le̩ wa ade kʼi fʼifa bo̩: i mi o̩fa-wñ ejo tʼemi tʼemi, i tene ugbo amude oji-wñ, i go o̩de̩ e̩wñ kʼi kpa le̩."
EZK,21,22,"Ifa ki aje̩ Je̩rusale̩m la dʼo̩wo̩ awo̩to̩-wñ, kʼi nyʼakʼigboli ki kpʼo̩do̩ fo̩ dago jo̩, ku ma chʼalu te̩ ñw e̩bie̩ edafo, ku ma ño̩ fogu kpa, ku ma kʼigboli wa dago alaku (ku ma kpʼolugbo̩na fo̩) ku ma fʼugbudu ugbudu du dago jo̩, ku ma ño̩ fʼo̩do̩go̩ ogu ne nyʼu."
EZK,21,23,"I muda adab ifa olemi eju abo ku ma fʼe̩bo̩ go̩ le̩; i muda aje̩ ñwu ma rewa udu ku ma fe̩, kʼamu ki mu ma."
EZK,21,24,"Todule̩ abu kʼOndu Jihofa ka de̩, kakini, Todabu kʼame̩ che ku ma rewa udu ku ma fe̩, abu kʼada ku me̩ je̩ kwote̩ pee, todu kʼadure-me̩ kwotejugede ef e̩wñ du ku me̩ che; todabu ku ma rewa me̩, o̩wo̩ ado me̩."
EZK,21,25,"Tak uwe̩, idachi Israe̩l, e̩ne̩bibi kʼagbe e-uku dʼo̩la-we̩, kʼiko-we̩ jo̩ me̩, owñ chʼiko ku ma abʼudu ñw e̩ e-o̩jo̩ otitala."
EZK,21,26,"Abu kʼOndu Jihofa ka de̩, kakini, Mʼalauni-we̩ tu jʼane̩, mʼike̩be̩-we̩ chi tane̩, e̩wñ ade̩ alu kʼi de̩ ge̩ n; fʼe̩wñ ki hiwane̩ hine, fʼe̩wñ ki hine hi wane̩."
EZK,21,27,"E̩gulo̩, e̩gulo̩, e̩gulo̩ oñ nadʼu che. E̩wñ le̩ ñʼade̩ ge̩ n, gbogbo tak e̩ne̩ ki nʼo̩da-wñ lewa; tak u nadʼu ñw u."
EZK,21,28,"I la chʼuwe̩, o̩ma one̩, kache̩, kʼe̩ kakini, Abu kʼOndu Jihofa ka ugbo amo̩ma Amo̩n, kpai ina ku ma bu le̩ de̩, kakini, Uwe̩ ki kakini, O̩kwo̩chage̩li, ma fʼo̩kwo̩chageli wo̩ kʼi kpʼone̩, i chʼe̩gwe̩ todu ki de̩ ñaña dab o̩mamanya, kʼi kʼone̩ mi,"
EZK,21,29,"abu ku ma jʼali e̩wñ ane̩ ego e-olemi todu we̩, ku ma la bʼuwe̩ ifa olemi, ku ma dʼuwe̩ dachi nʼo̩lo̩ ame̩ne̩bibi kʼagbe̩ uku dʼo̩la-ma, e-kʼiko-ma jo̩ me̩, owñ chʼiko ku ma abʼudu ñwu ma iko otitala le̩."
EZK,21,30,"Mʼu du dabi tunyʼako̩-wñ. Ugbo ku ma nyi we̩, oj ane̩ ugbo ku ma bi we̩ le̩, o̩mo̩ nakajo̩ we̩."
EZK,21,31,"Omi la akʼe̩do̩ e̩kpa-mi da bʼuwe̩ oji ma; nanʼuna uwe̩do̩-mi fʼalu bʼuwe̩ o̩la ma; oñ nadʼuwe̩ tef o̩wo̩ ame̩nofugamu, ku ma chʼo̩ka e̩wñ e̩kpabie̩."
EZK,21,32,"Uwe̩ achʼiji ñw una; e̩bie̩-we̩ adʼalumeji ane̩ le̩; ma ñʼarewa we̩ ge̩ n: todu omi, Jihofa ka me̩."
EZK,22,1,"Tak o̩la Jihofa ño̩ wʼugbo mi kakini,"
EZK,22,2,"O̩ma one̩, uwe̩ akajo̩? uwe̩ akajo̩ ewo e̩bie̩ le̩? Mak e̩ je̩ ñw u ma e̩wñ ihie̩ne̩-wñ chaka."
EZK,22,3,"Uwe̩ akakini, Abu kʼOndu Jihofa ka de̩ kakini, Ewo ki adʼe̩bie̩ dafo alumeji-wñ, todu kʼiko-wñ ki jo, kʼi la achʼode ode nyʼo̩la-wñ kʼi fʼo̩la-wñ daji."
EZK,22,4,"Uwe̩ fʼabi je̩ ugbo e̩bie̩ kʼe̩ du dafo le̩, o̩la-we̩ la daji ugbo ode kʼe̩ che le̩. E̩ la f ʼiko-we̩ fa wa me̩, e̩ la lewa ukpoji o̩do-we̩ me̩. Todule̩ oñ omi mʼuwe̩ du chʼoli ina ñw abo uche̩ichi uche̩ichi du, kpʼe̩wñ ako̩ru ugbo abo ojane̩ ojane̩ chaka."
EZK,22,5,"Abo ku ma me̩rʼuwe̩ anane̩ kpʼabo ku ma jʼona jiji akʼuwe̩ ru, uwe̩ e̩nodu e̩kpabie̩, kʼutu eda chʼe̩kʼef uwe̩."
EZK,22,6,"Go, amidachi Israe̩l ef uwe̩, alu du kʼukpahiu e̩ne̩ne̩ne̩ne̩ de̩ i la dʼe̩do̩-wñ tʼe̩bie̩ edafo."
EZK,22,7,Ef uwe̩ ma dʼata kpʼiye rʼoche̩ke̩ne̩; ma la gbʼamilowa e̩wñ alumeji-we̩; ma chʼe̩ne̩ ki ma nʼata n kpʼo̩yaukuo̩ko̩ ihianyi ef uwe̩.
EZK,22,8,"Uwe̩ fʼe̩de̩te̩ e̩wñ-mi kiafo̩ che me̩, e̩ la fʼo̩jo̩ uñmi-mi bie̩."
EZK,22,9,"I nʼabo ku ma bʼulu mʼone̩ ku ma jʼef uwe̩ todu ku ma dʼe̩bie̩ dafo, ma la jʼef uwe̩ aje̩ e̩wñ oj uwo oj uwo: ma che e̩wñtuñ ef uwe̩."
EZK,22,10,Ma fʼamata-ma tago ofo ef uwe̩; ma fʼonobule̩ ki dʼefʼo̩la edaji chʼukata ef uwe̩.
EZK,22,11,"I nʼe̩ne̩ kʼi chʼe̩wñ ihie̩ne̩ kpʼo̩ya ekeji-wñ; i la nʼe̩nomune̩ kʼi fʼe̩wñ tuñ che kpʼo̩ya o̩ma-wñ, e̩nomune̩ la fʼo̩maye-wñ onobule̩ chʼukata, owñ chʼo̩ma onobule̩ ata-wñ."
EZK,22,12,"Ef uwe̩ ma gbʼobi ku ma dʼe̩bie̩ dafo; uwe̩ dʼo̩ko̩ ta, e̩ la je̩ ile, oñ e̩ jʼile ugbo ame-keji-we̩ afuma, e̩ la fʼumi gbenyo̩, Ondu Jihofa ka-i."
EZK,22,13,"Go, todule̩, omi fʼo̩wo̩-mi gwo mʼomune̩ todu e̩wñ afuma kʼe̩ che le̩, kpai tod e̩bie̩ ki te̩te̩dʼalumeji-we̩ le̩."
EZK,22,14,"E̩ neke ne̩do̩ abe̩le̩ alo? O̩wo̩-we̩ neke gbiti iko kʼu nawa che kpʼuwe̩? Omi, Jihofa ka-i, u la ache."
EZK,22,15,"Nafʼuwe̩ fiatuka ef abo uche̩ichi uche̩ichi, u la afʼe̩ kwu rʼoj ane̩ ojane̩, oñ nafʼiwa-we̩ lie̩ bʼef uwe̩ te̩."
EZK,22,16,Uwe̩ onugo la afʼo̩la-we̩ daji eju abo uche̩ichi uche̩ichi; tak uwe̩ ama ka kʼomi Jihofa de̩.
EZK,22,17,"Tak o̩la Jihofa wʼugbo mi kakini,"
EZK,22,18,"O̩ma one̩, abo unyi Israe̩l mud iwa ñwu mi; o̩chaka-ma chʼebije ikpa kpai okuja kpai ebije kpai o̩de̩le̩ma alumeji aido; ma mud iwa ajifa me̩."
EZK,22,19,"Todule̩ abu kʼOndu Jihofa ka de̩ kakini, Todabu kʼame̩ mud iwa chaka, todule̩ go, omi ako me̩ wa jo̩ alumeji Je̩rusale̩m."
EZK,22,20,"Alu kʼone̩ ayʼajifa kpai ebije ikpa kpai ebije kpai o̩de̩le̩ma kpai oku ja jʼef aido ku ma chʼobutu nyʼu ki yo̩, abe̩le̩ omi akʼume̩ wa jo̩ ef uwe̩do̩-mi kpai ef e̩do̩fulu-mi, oñ nako me̩ jʼef uwñ ayo̩ me̩."
EZK,22,21,"I-i, omi aya me̩ jo̩ oñ nachʼobutu nyʼuna o̩fu e̩do̩-mi nyʼume̩, tak ame̩ amuyo̩ alumeji-wñ."
EZK,22,22,"Alu kʼajifa ayo̩ alumeji aido, abe̩le̩ oñ ame̩ ayo̩ alumeji-wñ, tak ame̩ ama ka kʼomi, Jihofa, mʼe̩do̩fulu-mi dudofo bʼume̩ oji ma."
EZK,22,23,"Tak o̩la Jihofa wʼugbo mi kakini,"
EZK,22,24,"O̩ma one̩, ka ñw u kakini, Ane̩ ku ma ma gwo rinyo̩ n uwe̩ che, kpʼe-kʼomi ma lo̩ bʼo ma o̩jo̩ e̩do̩ e̩kpa n."
EZK,22,25,"Amakache̩-wñ dʼalu nyʼu alumeji-wñ, ma jo̩ dab amidu ku ma akwa ku ma afʼe̩la ku ma kpa na; ma mʼonugo amone̩ ko̩ mi; ma mʼe̩wñ akoko kpai e̩wñ o̩me̩me̩le̩ ko; ma che kʼamo̩yaukuo̩ko̩ ki wewe alumeji-wñ."
EZK,22,26,"Amatama-wñ fʼuko̩-o̩la-mi chʼakpulu, ma la fʼe̩wñ-mi kiafo̩ daji; ma fʼe̩wñ kiafo̩ kpʼe̩wñ o̩ja kpe̩ru ojoji n, ma la kʼone̩ alu kʼojoji e̩wñ ki chʼiwa kpʼe̩wñ ki fe̩ de̩ n, oñ ma mʼeju-ma du maja ñw o̩jo̩ uñmi-mi, ma la dʼumi te̩ ubi abie̩."
EZK,22,27,"Amagboji-wñ ku ma iʼalumeji-wñ dab amo̩gu ku ma fʼe̩la ku ma mu na rinyo̩, ku ma dʼe̩bie̩ dafo, ku ma ño̩ kpʼonugo amone̩ bie̩, kʼama ki jʼile uji."
EZK,22,28,"Amakache̩-wñ la fʼafu fo̩ nyʼe̩wñ ofo, abu ku ma li e̩wñ ane̩ ego ki chʼo̩wai, ku ma la bʼuma ifa olemi, ma kakini, Abu kʼOndu Jihofa ka de̩, Jihofa la ko̩la du n."
EZK,22,29,"Abo̩ ane̩ le̩ te̩tagba one̩ e̩wñ le̩, ma laño̩ dʼe̩wñ inya; ma chʼame̩no̩bata kpʼame̩nale ihianyi, ma la gbʼamilowa e̩wñ je̩ o̩lachi ofo, i nʼajo̩ n."
EZK,22,30,"U la tejane̩ one̩ ef uma kʼi anʼo̩do̩ le̩ kʼi la adago ef e̩kpana-wñ eju mi, kʼu we ekpʼo̩ bie̩; u muda li e̩ne̩ du n."
EZK,22,31,"Todule̩ oñ u dʼe̩do̩ e̩kpa-mi danyʼuma oji; u nʼuna o̩fu e̩do̩-mi fʼuma lie̩; o̩na e-ma onugo oñ nako dabiwa abʼuma onugo oji ma, Ondu Jihofa ka-i."
EZK,23,1,"O̩la Jihofa ño̩ wʼugbo mi kakini,"
EZK,23,2,"O̩ma one̩, abobule̩ meji do̩mo̩ ku ma chʼamo̩ma iye;"
EZK,23,3,oñ ma kwojo̩ko̩ Ijipti; e̩gba ku ma chʼimo̩to̩ igbe̩le̩ oñ ma tʼajo̩ko̩ le̩. O̩mo̩ ma dʼo̩wo̩ chʼe̩nya-ma; o̩mo̩ ma la dʼe̩nya-ma chiya e̩gba ku ma ma mʼe̩ne̩ke̩le̩ ta n.
EZK,23,4,"Odu e-ogijo la ko̩ Ohola, kpʼOholiba, o̩maye-wñ. Ma mud e-mi, ma la fʼamo̩me̩ne̩ke̩le̩ kpʼamo̩monobule̩ bi. I la chʼe-odu-ma, Ohola le̩ che Samaria, oñ Oholiba che Je̩rusale̩m."
EZK,23,5,"Oñ iko kʼu ne̩ Ohola le̩ i tʼajo̩ko̩ ale, ibe-wñ kwote̩ ame̩nufe̩do̩-wñ chaka, ibe-wñ tʼugbo abo Asiria kʼane̩-ma te̩ kadʼe-wñ,"
EZK,23,6,"ku ma kʼukpo odufa nyʼo̩la, ame̩nuto̩gba kpʼabʼo̩da, o̩chaka-ma chʼabokolobia ku ma ñeju, abo ku ma nʼanya ma che, ma tanʼamanya ale."
EZK,23,7,"I la tʼo̩la-wñ no̩ ñwu ma, o̩chaka-ma chʼabo Asiria ku ma fe̩rʼeju tule; oñ i nʼode ode abo du kʼibe-wñ tʼo̩ le̩ fʼo̩la-wñ daji."
EZK,23,8,"Akwʼiko Ijipti le̩ i la tʼo̩ko̩ eje̩-wñ le̩ no̩ n; todu ma bʼo̩ dachi o̩jo̩ igbe̩le̩-wñ, ma la dʼe̩nya-wñ chʼiya e̩gba kʼi ma mʼe̩ne̩ke̩le̩ ta n, ma la kʼe̩wñ abutabu-ma danyʼu o̩la."
EZK,23,9,"Todule̩ omi mʼowñ du tʼef o̩wo̩ abo kʼibe-wñ tʼo̩ le̩, tʼef o̩wo̩ abo Asiria, kʼibe-wñ te̩ ma le̩."
EZK,23,10,"Abo-i mʼago ofo-wñ du tejugede; ma mʼamo̩ma-wñ e̩ne̩ke̩le̩ kpʼonobule̩ ko, taku ma nʼo̩kwo̩chageli fʼowñ onugo kpa; owñ la mud oli ina ef abobule̩, oñ ma bʼudu ñwu tʼalu kʼoji ajo̩ ka."
EZK,23,11,"O̩maye-wñ, Oholiba, la liʼu, i muda kpabie̩ tule ef udo̩laga-wñ kpʼe̩wñ abutabu-wñ, kʼi la tʼo̩ko̩ eje̩ e-o̩maye-wñ le."
EZK,23,12,"Ibe-wñ tʼabo Asiria, ama chʼame̩nuto̩gba kpʼabʼo̩da ku ma me̩ru, e̩wñ o̩la-ma mufu, amananya ku ma tanʼanya ale ma che, o̩chaka-ma chʼabokolobia ku ma ñeju ma."
EZK,23,13,"Oñ u li ka kʼi fʼo̩la-wñ daji; ejeji-ma mʼo̩na okate du,"
EZK,23,14,"abutabu-wñ la mudabʼo̩ta; todu i fʼina ku ma ko̩ kʼi biu aboke̩le̩ jʼo̩lʼo̩do̩ li, ojibo abo Kaldia i che, ku ma nʼipeti ekpikpa kʼina-wñ,"
EZK,23,15,"e̩wñ ulago lʼuma ago de, alawoni ki nʼo̩jaja jʼoji-ma, o̩chaka-ma chʼame̩nojima eju, ma chebiu abo Babilo̩n Kaldia, ane̩ ugbo ku ma bi ma le̩."
EZK,23,16,"E̩gba kʼi fʼeju do ma ababa i tene ma, oñ i fʼamonuche̩ kpe̩rʼuma Kaldia."
EZK,23,17,"Tak abo Babilo̩n lewʼugbo-wñ tʼoj ate̩ ufe̩do̩, oñ ma nʼe̩wñ abutabu-ma fʼo̩ o̩la daji, oñ i la fʼo̩la-wñ kpabie̩ ugbo ma, tak e̩do̩ onugo-wñ muke̩che̩ ubi bʼuma te̩."
EZK,23,18,"Abe̩le̩ i mʼo̩ko̩ eje̩-wñ du tejugede, i laño̩ dʼago ofo-wñ tejugede ge̩. Tak onugo-mi muke̩che ubi bʼowñ te̩, alu kʼonugo-mi muke̩che̩ ubi bʼo̩maye-wñ te̩ le̩."
EZK,23,19,"I muda ño̩ che kʼo̩ko̩ eje̩-wñ ki nana nyo̩gba, ibe-wñ kado o̩jo̩ igbe̩le̩-wñ e̩gba kʼi tʼajo̩ko̩ ane̩ Ijipti le̩."
EZK,23,20,"Ibo-wñ la tʼame̩naja-ma ku ma che̩ño̩ya dab o̩ke̩ke̩te̩, kʼato̩-ma dab e-amanja."
EZK,23,21,Abe̩le̩ ibe-we̩ to̩ e̩wñtuñ o̩jo̩ igbe̩le̩-we̩ e̩gba kʼabo Ijipti do̩wo̩che e̩nya-we̩ ku ma laño̩ dʼe̩nya-we̩ tʼachʼiya.
EZK,23,22,"Todule̩, O Oholiba, abu kʼOndu Jihofa ka de̩ kakini, Go, omi akʼame̩-nulʼe̩do̩-we̩ kwane̩ tʼuwe̩ o̩la, owñ chʼabo kʼonugo-we̩ muke̩che̩ ubi bʼuma te̩ le̩, oñ nako ma kwʼugbo tʼugbo du wa akobʼuwe̩;"
EZK,23,23,"owñ chʼabo Babilo̩n kpʼabo Kaldia chaka, Pekod kpai Shoa kpai Koa, kpʼabo Asiria du manyʼuma, abokolobia ku ma ñeju ma ma che, ame̩nuto̩gba kpʼabʼo̩da, o̩chaka ma che, amagboji kpʼame̩nuwohi ma che, o̩chaka-ma tanʼamanya ale."
EZK,23,24,"Tak ama unʼe̩wñ idonu ogu wa akobʼe̩, o̩kogu, kpʼo̩kane̩ kʼamanya afo̩ manyʼo̩wo̩ amone̩; ma anʼikpako kpʼugbe̩yo̩ kpʼukata ebije akʼo̩la-mu donyʼuwe̩ daka, tak omi adʼajo̩ le̩ tʼef o̩wo̩ e-ma, tak ama akajo̩ we̩ teju alu kʼoji ajo̩ e-ma de̩."
EZK,23,25,"Oñ naje̩ ñw ogu eja-mi ki chʼagwunyʼuwe̩ takʼama akʼe̩do̩fulu ache we̩ o̩la. Ma akʼuwe̩ iñmo̩ kpʼeti da, oñ abo-we̩ ki bo̩bo̩ awane̩ alu o̩kwo̩chageli. Ma umʼamo̩ma-we̩ e̩ne̩ke̩le̩ kpʼonobule̩ ko, tak una akʼabo-we̩ ki bo̩bo̩ mi."
EZK,23,26,"Ma la ñʼagwʼe̩wñ o̩la-we̩ bʼuwe̩ o̩la te̩, ku ma kʼe̩wñ ijaga-we̩ ge̩."
EZK,23,27,"Abe̩le̩ oñ naje̩ ñw e̩wñtuñ-we̩ kpʼo̩ko̩ eje̩-we̩ kʼe̩ ko kwʼane̩ Ijipti wa le̩ ki muda bʼe̩ o̩la te̩, kʼuwe̩ ki ño̩ chʼeju-we̩ ago ma ge̩ n, e̩ lañʼarewa Ijipti ge̩ n."
EZK,23,28,"Todu abu kʼOndu Jihofa ka de̩ kakini, Go, omi adu we̩ tʼef o̩wo̩ abo kʼe̩ chulaka ma-i, owñ chʼef o̩wo̩ abo kʼonugo-we̩ muke̩che̩ ubi bʼo̩ te̩ le̩."
EZK,23,29,"Tak ama ache e̩wñ kpʼuwe̩ ef ulaka, mu la año̩ e̩wñ du kʼuwe̩ chʼakanya uko̩lo̩-wñ le̩, ku ma atʼe̩ no̩ te̩ ago ofo, oñ ago ofo-we̩ akwote̩ pee. Ma adʼago ofo oko eje̩-we̩ tejugede, tʼe̩wñtuñ-we̩ tʼe̩wñ abutabu-we̩."
EZK,23,30,"Ma achʼuwe̩ e̩wñ-i ukpe̩ kʼe̩ tʼajo̩ko̩ tʼabo uche̩ichi uche̩ichi ubi, kʼe̩ la nʼode ode-ma fʼo̩la-we̩ daji."
EZK,23,31,Uwe̩ lule̩ tʼo̩na o̩maye-we̩; todule̩ u mʼago omi-wñ du tʼef o̩wo̩-we̩ me̩.
EZK,23,32,Abu kʼOndu Jihofa ka de̩ kakini:
EZK,23,33,efu-we̩ ako̩ ñw one̩ kʼo̩te̩ mu ma kpai e̩do̩dudu.
EZK,23,34,"uwe̩ añmo̩, uwe̩ awelo ñmo̩,"
EZK,23,35,"Todule̩ abu kʼOndu Jihofa ka de̩ kakini: Todabu kʼe̩ gbenyo̩ mi, kʼe̩ la mʼumi du rikpolo tʼubi-we̩, todule̩ uwe̩ ki ño̩ nʼadu e̩wñtuñ-we̩ kpʼe̩wñ abutabu-we̩ ge̩."
EZK,23,36,"Jihofa ño̩ ka ñw mi kakini, O̩ma one̩, uwe̩ akajo̩ Ohola kpʼOholiba? mak e̩ mʼe̩wñ ihie̩ne̩ ku ma che du ka jʼane̩ ñw ma."
EZK,23,37,"Todu ama mʼe̩re̩ du rinyo̩ me̩, e̩bie̩ la jʼef o̩wo̩-ma; ma la fʼo̩ko̩ je̩ bʼode ode-ma me̩; ma ño̩ je̩ ñw amo̩ma e̩ne̩ke̩le̩ ku ma bi ñw mi le gu ef una du ku ma chʼuje̩wñ ñw ode ode-ma."
EZK,23,38,"E̩wñ ku ma ño̩ che mi de̩ ge̩: ma fʼuña-mi kiafo̩ daji o̩jo̩ʼkate le̩, ma la ño̩ fʼo̩jo̩ uñmi o̩jo̩ uñmi-mi kpabie̩;"
EZK,23,39,"todu e̩gba ku ma fʼamo̩ma-ma kpa ñw ode ode-ma kpa, o̩jo̩ le̩ gbage̩de̩ ma mugudu wʼef uña-mi kiafo̩ oñ ma fʼu kpabie̩. Me̩ la go, ma fʼabe̩le̩ che ef unyi-mi ge̩ge̩de̩."
EZK,23,40,"Ame̩ laño̩ fʼone̩ kpe̩rʼaboke̩le̩ ku ma kwʼo̩najiji wa; ma fʼamonuche̩ kpe̩ gbe̩re̩ ma; me̩ la go, ma lewa. E̩ la fʼo̩la-we̩ gwe̩ todu ma, e̩ la fʼo̩tajele nyi, oñ e̩ kʼe̩wñ ijaga nyʼo̩la,"
EZK,23,41,"oñe̩kwogugu oj ate̩ ojima, e̩wñ te̩rʼoj itebulu o̩gba-wñ, oñ otulale-mi kpʼekpo-mi jʼoji-wñ."
EZK,23,42,"Oñ uko̩la o̩wo̩ among ku ma mʼibe-ma ko rinyo̩ dʼugbo-wñ; ma kʼo̩wo̩ aboke̩le̩ kpʼamañmo̩te̩ kwʼaje̩tachi wa, oñ ma kʼude̩ nyʼo̩wo̩-ma kpʼike̩be̩ alifia jʼuma oji."
EZK,23,43,"Tak u nʼo̩la e̩ne̩ ki dʼef abutabu-wñ kpo̩kpe̩ le̩ aka kakini, Fai tak i achʼe̩wñ abutabu-wñ, onobule̩-i."
EZK,23,44,"Oñ ma nyʼejefu ugbo wñ, alu kʼaboke̩le̩ agbe̩re̩ ajo̩ko̩, abe̩le̩ ma nyʼejefu ugbo Ohola kpʼOholiba, abobule̩ e̩wñtuñ le̩."
EZK,23,45,"Ame̩no̩kpakpa la akpa ma abi ku ma chʼudu o̩ko̩ eje̩ ma, kpai udu abobule̩ ku ma dʼe̩bie̩ dafo; todabu ku ma chʼamajo̩ko̩, kʼe̩bie̩ la dʼo̩wo̩-ma."
EZK,23,46,"Todu abu kʼOndu Jihofa aka de̩ kakini, Omi akʼo̩wo̩ amone̩ wa akobʼuma, oñ nako ma jo̩ ku ma fʼuma ro̩ tʼemi tʼano̩mo̩, ku ma fʼe̩wñ-ma dinya."
EZK,23,47,"Tak o̩wo̩ amone̩ le̩ akʼokuta ro̩do ma, ku ma la nʼo̩kwo̩chageli gwo ma da jʼane̩; ma la akʼamo̩ma-ma e̩ne̩ke̩le̩ kpʼonobule̩ kpa, oñ ma anʼuna gu unyi unyi-ma jo."
EZK,23,48,Abe̩le̩ oñ nache kʼe̩wñ-tuñ eche ki takpa oj ane̩ le̩; kʼabobule̩ du ki ko̩che̩ kʼama ki we ewʼe̩wñtuñ-me̩ che.
EZK,23,49,"Ma la akʼe̩wñtuñ-me̩ dabiwa abʼume̩ oji ma; oñ ame̩ achʼudu adure-me̩ ugbo ode ode-me̩ le̩, tak ame̩ ama ka kʼomi Ondu Jihofa de̩."
EZK,24,1,"O̩do̩ e̩ke̩la, ochu e̩ke̩gwa-wñ, o̩jo̩ e̩ke̩gwa ochu le̩ ge̩, o̩la Jihofa ño̩ wʼugbo mi kakini,"
EZK,24,2,"O̩ma one̩, fʼodu o̩jo̩ eñini-i ko̩, owñ chʼeñini-i gbage̩de̩: eñineñini-i gbage̩de̩ onu Babilo̩n bʼada no Je̩rusale̩m."
EZK,24,3,"E̩ ki la fʼita kpa ñw abunyi ku ma ma gbʼe̩nyo̩ n-i. Ka ñw ma kakini, Abu kʼOndu Jihofa aka de̩:"
EZK,24,4,"mʼe̩kpanya-wñ ya jʼef uwñ,"
EZK,24,5,"Mʼe̩wño̩re̩ egini e-ome̩me̩le̩ ef ujo̩ le̩ du,"
EZK,24,6,"Todule̩ abu kʼOndu Jihofa aka de̩ kakini, Atogwo ñw ewo e̩bie̩ le̩! owñ chʼuchade̩ kʼejefu-wñ te̩kala le̩, kʼe̩te̩kala-wñ ma kwef uwñ n. Mʼu ko kwef uwñ dufu o̩kpo̩ o̩kpo̩, i nʼanya ero̩ oji-wñ n:"
EZK,24,7,"todu e̩bie̩ dʼalumeji-wñ le̩; i mʼu du tʼoj okuta kʼoji-wñ de̩ gbaa, i la dʼu dajʼane̩pe̩te̩ kʼebutu ki bʼo ma n."
EZK,24,8,"Todu kʼi je̩ ñw e̩do̩fulu ki kwane̩, kʼi fʼache̩-wñ na. Omi mʼe̩bie̩-wñ du tʼoj okuta kʼoji-wñ de̩ gbaa, kʼe̩wñ du ki we ebʼo̩ ma."
EZK,24,9,"Todule̩ abu kʼOndu Jihofa ka de̩ kakini, Atogwo ñw ewo e̩bie̩ le̩! Omi ñʼagbʼiji nyʼu nana ge̩."
EZK,24,10,"Me̩ gbʼiji nyʼu, fʼuna-wñ ta jo, hi e̩la-wñ bie̩ nyo̩ nyo̩, dʼobobo-wñ dafo, fʼe̩la-wñ hi nyo̩nyo̩, achiku-wñ ki gujo rinyo̩."
EZK,24,11,"Tak e̩ du uchade̩ ofo le̩ gugu oj e̩ge̩ una todu kʼi kpa, kʼebije ikpa-wñ ki gujo, kʼiwa-wñ ki muyo̩ ef uwñ, kʼi fʼe̩te̩kala-wñ lie̩."
EZK,24,12,"Akanya uko̩lo̩-wñ gwʼu uhia, e̩te̩kala-wñ ki jukpa le̩ la akwo n; e̩te̩kala ki tʼef una!"
EZK,24,13,"E̩te̩kala-wñ le̩ chʼihie̩ne̩-we̩ ki chʼiwa; todabu kʼu fʼe̩ gwe̩ kʼe̩ ma fe̩ n, ma ñʼagwe̩ we̩ bʼ iwa-we̩ te̩ ge̩ n, gbogbo tak u je̩ ñw e̩do̩fulu-mi kʼi ñmi."
EZK,24,14,"Omi Jihofa, ka me̩; i awa che̩ chuu, omi la ache, nadabi tʼubi n, na chʼeju e̩ye̩ge̩ n, i la awo̩ mi n; teju alu kʼona o̩na kʼe̩ le̩ de̩, kpai teju alu kʼe̩wñ kʼe̩ che de̩, alu le̩ ma akajo̩ we̩, Ondu Jihofa ka-i."
EZK,24,15,"O̩la Jihofa ño̩ wʼugbo mi kakini,"
EZK,24,16,"O̩ma one̩, go, omi ache kʼu nʼatu-lubo̩ gbʼuñeju-we̩ bʼe̩ te̩; uwe̩ ki muda adaido̩ n, uwe̩ ki la araku n, omi aku-we̩ ki la awʼane̩ n."
EZK,24,17,"E̩ fifi, one̩ ki muda gbʼo̩ n. E̩ ki daido̩ tod e̩ne̩ ki ku le̩ n. Fʼalawoni-we̩ ji, e̩ la mʼe̩da-we̩ ko nyʼe̩re̩, e̩ ki dʼe̩wñ bʼuko-we̩ ma n, e̩ ki la jʼuje̩wñ unyi aku n."
EZK,24,18,Abe̩-le̩ oñ u ko̩la ñw amone̩ odudu-wñ; oñ e̩gba ane̩ o̩ya-mi ku; u la che alu ku ma ñwa ñwu mi odudu.
EZK,24,19,"Tak amone̩ le̩ ka ñwu mi kakini, E̩wñ kʼuwe̩ ache-i uwe̩ aka ñw a e̩wñ kʼi ache wa n?"
EZK,24,20,"Tak u ka ñwu ma kakini, O̩la Jihofa lewʼugbo-mi kakini,"
EZK,24,21,"E̩ nako̩la ñw abo unyi Israe̩l kakini, Abu kʼOndu Jihofa aka de̩ kakini, Go, omi afʼuña-mi kiafo̩ daji, owñ chʼuba ukpahiu-me̩ kpʼe̩wñ uñeju-me̩ kpʼe̩wñ kʼonugo-me̩ ali ejumomi-wñ le̩. O̩kwo̩-chageli la akʼamo̩ma-me̩ e̩ne̩ke̩le̩ kpʼonobule̩ kʼume̩ tʼuma no̩ jʼubi dajane̩."
EZK,24,22,"Tak ame̩ ache alu kʼomi che-i; ame̩ akʼe̩wñ bʼuko-me̩ ma n, me̩ la ajʼuje̩wñ unyi aku n."
EZK,24,23,"Alawoni-me̩ la ajʼoji-me̩; e̩da-me̩ la adʼe̩ne̩-me̩. Me̩ adaido̩ n, me̩ la araku n; me̩ muda ajo̩ agbe̩ rinyo̩ alo waa noj udu ku me̩ fe̩; me̩ la afifi nyʼomune̩ o̩la."
EZK,24,24,"Abe̩le̩ Izikie̩l achʼujiwe ñwu me̩; ame̩ la ache teju e̩wñ du kʼowñ che le̩; e̩wñ-i lewa, tak ame̩ ama ka kʼomi Ondu Jihofa de̩."
EZK,24,25,"I la chʼuwe̩, o̩ma one̩, o̩jo̩ kʼu nabʼuma gbʼukpahiu-ma, kpʼuyo̩ e̩wñ alifia-ma kpʼe̩wñ ku ma ñeju-wñ kpʼe̩wñ ku ma dʼe̩do̩-ma tʼo̩ le̩ kpʼamo̩ma-ma e̩ne̩ke̩le̩ kpʼonobule̩ ge̩,"
EZK,24,26,"o̩jo̩ le̩ e̩ne̩ kʼi fu tane̩ awʼugbo-we̩, kʼi je̩ ñw eti-we̩ gbo̩."
EZK,24,27,"O̩jo̩ kʼu naka-i uwe̩ achi alu-we̩ ñw e̩ne̩ ki fu tane̩; uwe̩ la ako̩la, alu-we̩ ñʼaji ge̩ n; abe̩le̩ oñ uwe̩ achʼujiwe ñwu ma; tak ama ama ka kʼomi Jihofa de̩."
EZK,25,1,"Tak o̩la Jihofa lewʼugbo mi kakini,"
EZK,25,2,"O̩ma one̩, mʼeju-we̩ kparʼugbo amo̩ma Amo̩n, kʼe̩ kache̩ rʼuma oji."
EZK,25,3,"E̩ ki la ka ñw amo̩ma Amo̩n kakini, Me̩ gbʼo̩la Ondu Jihofa kel Abu kʼOndu Jihofa aka de̩ kakini, todabu kʼe̩ kakini, Ibaa! nyʼuña-mi kiafo̩ e̩gba ku ma fʼudaji; kpai arʼojane̩ Israe̩l e̩gba ku ma fu gwʼalache̩; kpai arʼabunyi Juda e̩gba ku ma nyʼef amu le̩;"
EZK,25,4,"todule̩, go nako me̩ ñw amo̩ma o̩wo̩ olodudu kʼama ki ne̩ me̩, ma la amʼebu ugbo ku ma aru ef uwe̩, oñ ma adodo jo̩ ef uwe̩; ama aje̩ e̩ro̩-e̩wñ-we̩, ma la añmo̩ omi e̩nya-we̩."
EZK,25,5,"Oñ nadu Raba chʼunyi tod aminyakulumi, amo̩ma Amo̩n la amud ugbo kʼame̩wño̩re̩ egini adachi: tak ame̩ ama ka kʼomi Jihofa de̩."
EZK,25,6,"Todu abu kʼOndu Jihofa ka de̩ kakini, Todabu kʼe̩ fʼo̩wo̩ gwo kʼe̩ la dʼe̩re̩ nyʼane̩ kpakpakpa, kʼe̩ la gwoye rʼane̩ Israe̩l oji alu du kʼonugo-we̩ chʼe̩de̩te̩-wñ;"
EZK,25,7,"todule̩, go, omi fʼo̩wo̩-mi nadala bʼe̩ oji ma, oñ nadʼe̩ chʼe̩wñ kʼogu je̩ ñw abo uche̩ichi uche̩ichi; omi la akʼuwe̩ da bʼamone̩ amone̩ kibo̩ te̩, oñ naje̩ ñw e̩ lenyo̩ bʼojane̩ ojane̩ te̩; nakpʼe̩ bie̩; tak uwe̩ ama ka kʼomi Jihofa de̩."
EZK,25,8,"Abu kʼOndu Jihofa aka de̩ kakini, Todabu ku Moab kpai Seir aka kakini, Go, unyi abo Juda dab abo uche̩ichi uche̩ichi chaka me̩;"
EZK,25,9,"todule̩, go, omi abi akolo Moab akwo ewo ewo-wñ, akwʼewo-wñ ki jʼalo̩me̩ ane̩-wñ, owñ chʼojima ojane̩ le̩: Be̩t-je̩shimot kpai Bealmeo̩n kpai Kiriataim manyʼamo̩ma Amo̩n,"
EZK,25,10,"nako ma ñw amo̩ma abo o̩wo̩ olodudu ku ma ki ne̩ ma, kʼama ki ño̩ rewa amo̩ma Amo̩n ef abo uche̩ichi uche̩ichi ge̩ n."
EZK,25,11,U la ache alu kʼoji ajo̩ ka abu Moab oji ma; tak ama ama ka kʼomi Jihofa de̩.
EZK,25,12,"Abu kʼOndu Jihofa aka de̩ kakini, Todabu kʼabo Ido̩m che nyu abo unyi Juda, owñ chʼache̩ ku ma na le̩, kʼi che e̩wñ abieju nana, kʼi la fʼache̩ o̩la-wñ na ugbo ma;"
EZK,25,13,"todule̩ abu kʼOndu Jihofa aka de̩ kakini, Omi anʼo̩wo̩-mi dala abʼIdo̩m ma, oñ nakʼone̩ kpʼe̩la abe̩re̩me̩le̩ da bʼo̩ te̩; oñ nadʼu chʼegbili e̩lanyi kpʼokuta akwo Teman. Ma awʼane̩ alu o̩kwo̩chageli gbogbo wa Dedan."
EZK,25,14,"U la anʼo̩wo̩ abo-mi Israe̩l fʼache̩-mi na abʼIdo̩m ma; tak ama ache Ido̩m teju uwe̩do̩-mi kpai e̩do̩fulu-mi efu Ido̩m; abe̩le̩ ama ama ache̩ ena-mi, Ondu Jihofa ka-i."
EZK,25,15,"Abu kʼOndu Jihofa ka de̩ kakini, Todabu kʼabo Filistia fʼache̩ na, ku ma la nʼe̩rikoko e̩do̩ fʼache̩-ma na ku ma kpʼuma bie̩ ef ulaka-ma ki ma nʼuda n le̩;"
EZK,25,16,"todule̩, abu kʼOndu Jihofa aka de̩ kakini, Go, omi anʼo̩wo̩-mi dala abʼoji abo Filistia ma, u la akʼabo Ke̩re̩t da rinyo̩, kʼu nakpʼabe̩bo̩bo̩ alu ohimini bie̩ rinyo̩."
EZK,25,17,"Omi la anʼuka e-e̩do̩fulu enu nʼache̩ lile wa abʼuma ma; tak ama ama ka kʼomi Jihofa de̩, owñ chʼe̩gba kʼu dʼache̩-mi wa ana oji-ma."
EZK,26,1,"Oñ i lewatu o̩do̩ e̩ke̩gwaka, o̩jo̩ ejodudu ochu le̩, kʼo̩la Jihofa wʼugbo mi kakini,"
EZK,26,2,"O̩ma one̩, todabu ku Taya ko̩la nyu Je̩rusale̩m kakini, Ibaa, owñ ki chʼalaku amone̩ amone̩ le̩ mukpo̩fo̩, i mubi ñwu mi me̩, abu kʼi fu chihi rinyo̩ oñ nanʼe̩wñ ololo ke."
EZK,26,3,"Todule̩ abu kʼOndu Jihofa aka de̩ kakini, Go, omi chʼe̩nagwunyu-we̩, O Taya, oñ naje̩ ñw abo uche̩ichi uche̩ichi ojoji ojoji wewe wa akobʼuwe̩, alu kʼohimini abadi akʼakpoli-wñ wa."
EZK,26,4,"Ma la akpʼaku Taya fo, oñ ma agu o̩do̩go̩-wñ lo̩; omi ñʼañʼebutu-wñ bʼo̩la-wñ te̩ ki mud okuta ki ko te̩ gbaa."
EZK,26,5,"I la achʼugbo ku ma fʼiga nadala jo alumeji ohimini abadi; todu omi ka me̩, Ondu Jihofa ka-i; owñ la amud e̩wñ kʼabo uche̩ichi uche̩ichi ajʼakpa-wñ."
EZK,26,6,Ma la anʼo̩kwo̩chageli kpa amo̩ma-wñ onobule̩ ku ma jʼoko; tak ama ama ka kʼomi Jihofa de̩.
EZK,26,7,"Todu abu kʼOndu Jihofa ka de̩ kakini, Go, omi ako Ne̩biukadre̩za, onu Babilo̩n, onu amonu le̩, manyʼamanya kpʼo̩kogu kpʼamananya kpʼujo̩ amone̩ wewe e̩kute̩ kwʼo̩wo̩ o̩pata ate̩ wa abo Taya ma."
EZK,26,8,"I la anʼokwochageli kpa amo̩ma-we̩ onobule̩ oko; i abʼaku nyʼe̩ kʼabo-wñ ki kpala jʼubi-wñ, ma akpʼugbudu dago nyʼe̩, tak i anʼugbe̩yo̩ achʼojokunyi ku ma jʼofe-wñ akobʼe̩."
EZK,26,9,"I la akʼijini kʼi kpʼaku fo̩ wa kad aku-we̩, i la anʼugbada-wñ gu odogo-we̩ lo̩."
EZK,26,10,"Uwewe amanya-wñ aje̩ ñw ebutu-ma akwu bʼuwe̩ o̩la-ma; aku aku-we̩ amiejo noj ekuku amananya, kpʼokane̩ ki anʼadu, kpʼokogu, e̩gba kʼi mugudu alaku-we̩, alu kʼaboke̩le̩ agudu e-ugbo ku ma gu aku lo̩ wʼef ewo."
EZK,26,11,I anʼetikpa amanya-wñ fʼo̩na o̩na-we̩ te̩ mane̩; i anʼo̩kwo̩chageli kpʼabo-we̩ rinyo̩; ugbogaga ukpahiu-we̩ la awʼane̩pe̩te̩.
EZK,26,12,"Taku ma akʼe̩wñ anana-we̩ chʼe̩wñ aluje̩, oñ ma akʼe̩wñ inyama-we̩ chʼe̩wñ kʼogu je̩; ma agu aku aku-we̩ lo̩, ma lañʼakpʼunyi unyi alifia-we̩ fo̩; taku ma akʼokuta-we̩ kpʼigboli-we̩ kpʼebutu-we̩ jʼalumeji omi le̩."
EZK,26,13,Omi lañʼaje̩ ñw ekuku eli-we̩ muda; ma ñʼagbʼuko̩la umolo-we̩ ge̩ n.
EZK,26,14,"U la adu we̩ chʼokuta kʼoji-wñ te̩ gbaa; uwe̩ achʼugbo ku ma fʼiga nadala jo̩; ma ñʼadabi anʼe̩ ge̩ n; todu omi Jihofa ka me̩, Ondu Jihofa ka-i."
EZK,26,15,"E̩wñ kʼOndu Jihofa ka ñwu Taya de̩ kakini, Ala ala aga ekuku ewane̩-we̩ ku ma gbo̩ n? e̩gba kʼabo ki chʼagbe jʼafifi, e̩gba ku ma akpʼone̩ alumeji-we̩."
EZK,26,16,"E̩gbale̩ amidachi ohimini abadi chaka agwo̩ru kwʼoj ede-ma tane̩; ma la akʼotogbo-ma jʼane̩, ma la agwʼukpo-ma ku ma chiya nyʼu bʼo̩la te̩; ma ako o̩la ega bʼo̩la ma; ma aguane̩pe̩te̩, o̩la-ma agagogodo e̩gba du, oñ ugoju-we̩ amu ma da."
EZK,26,17,"Taku ma adinaku we̩, ku ma aka ñw e̩ kakini,"
EZK,26,18,Fai tak ala ala aga o̩jo̩ kʼe̩ wane̩;
EZK,26,19,"Todu abu kʼOndu Jihofa ka de̩ kakini, E̩gba kʼu nadʼuwe̩ chʼoku ewo dab ewo ewo ugbo kʼone̩ ma dʼodo ge̩ n, e̩gba kʼu mʼunefu le̩ ko wa abʼuwe̩ ma kʼomi inaina lewa bʼuwe̩ oji ma;"
EZK,26,20,"e̩gba le̩ omi adʼuwe̩ gwo̩ru wʼane̩ manyʼabo ku ma gwo̩ru nyʼef o̩lo̩ulu, tʼugbo abo igbe̩le gbele, oñ naje̩ ñw e̩ dodo ugbo o̩gane̩ ile̩-i ugbo ki chʼegbili e̩lanyi kpʼokuta kwʼigbelegbele manyʼabo ku ma gwo̩ru nyʼo̩lo̩ulu, kʼone̩ ki we edodo ef uwe̩. U la adʼojima te̩ ojane̩ abo ku ma deju;"
EZK,26,21,"nadʼuwe̩ chʼe̩wñ ubailo, uwe̩ ñʼade̩ ge̩ n; dagba ma tejane̩ we̩, ma ñʼali uwe̩ ogbegbele̩ ge̩ n, Ondu Jihofa ka-i."
EZK,27,1,"O̩la Jihofa ño̩ wʼugbo mi kakini,"
EZK,27,2,"I chʼuwe̩, o̩ma one̩ e̩ ki nʼinaku Taya ada;"
EZK,27,3,"kʼe̩ ka ñw Taya kakini, Uwe̩ kʼe̩ gugu alu ohimini abadi, kʼe̩ chʼe̩ne̩ kʼe̩ chʼanyaja e-amone̩ amone̩ ugbo ala ala wewe, abu kʼOndu Jihofa ka de̩ kakini:"
EZK,27,4,Alo̩me̩-we̩ jʼo̩ge̩ge̩de̩ ohimini abadi;
EZK,27,5,Ma nʼoli fe̩r kwʼoko Senia
EZK,27,6,Ma mʼok e-Be̩shan
EZK,27,7,Lemo̩-we̩ chʼukpo line̩n ku ma hi reju taku ma chiya nyʼu
EZK,27,8,Abo ku ma dodo Saido̩n kpai Arfad
EZK,27,9,Abogijo Gebal kpʼamanibe̩-ma jʼef uwe̩
EZK,27,10,"Abo Pe̩rsia kpai Lud kpai Put jʼef abogu-we̩, abo-we̩ ku ma ajogu de̩; ma kʼo̩kpatabeli kpʼukata ogu lo̩ko̩li ef uwe̩; ama je̩ ñw alifia-we̩ kʼi ne̩reju."
EZK,27,11,"Aboke̩le̩ Arfad manyʼabogu-we̩ jʼoj aku-we̩ daka, amagbiti la jʼef o̩do̩go̩-we̩; ma kʼo̩kpatabeli-ma lo̩ko̩li aku-we̩ daka; ama je̩ ñw alifia-we̩ ki mufu."
EZK,27,12,"Tarshjsh chʼachinyama-we̩ ukpe̩ kʼe̩wñ anana ojoji ojoji kʼe̩ ne̩ ta chʼo̩wo̩wo̩; ajifa kpai ebije kpʼokuja kpʼo̩de̩le̩ma, ma muko kpailo̩ ane̩-we̩."
EZK,27,13,"Jafan kpai Jubal kpai Me̩she̩k, abo le̩ chʼamanyaja ugbo we̩; ma kʼonugo one̩ kpʼe̩wñ eku ebije ikpa kpailo̩ tod e̩wñ aja-we̩."
EZK,27,14,Abo unyi Togama ko amanya kpʼamanya ogu kpʼami-miulu wa kpailo̩ e̩wñ aja-we̩.
EZK,27,15,Aboke̩le̩ Dedan chʼamagbagbata ugbo we̩ ge̩; ala ala wewe chʼaja ki atʼuwe̩ o̩wo̩; ma nʼenyi adagba kpai oli e̩boni rʼo̩me̩ ñw e̩.
EZK,27,16,"Siria achinyama-we̩ ukpe̩ kʼe̩wñ kʼe̩ che ata chʼe̩kute̩; ama ne̩ e̩me̩rald kpai ukpo ekpikpa odufa, kpʼukpo ku ma hi e̩gudu, kpai ukpo line̩n ku ma hi reju, kpai ko̩ral kpai okuta rubi wa kpailo e̩wñ aja-we̩."
EZK,27,17,"Juda kpʼane̩ Israe̩l chʼamanyaja ugbo-we̩, ama ko o̩ka wit e-mi nit kpai e̩wñ ayaga ki rinyo̩ kpai omi iño̩ kpai ekpo kpai balm kpailo e̩wñ aja-we̩."
EZK,27,18,"Damaskus chʼachinyama-we̩ todu kʼe̩wñ kʼe̩ che ta chʼe̩kute̩, ukpe̩ kʼe̩wñ anana ojoji ojoji chʼo̩wo̩wo̩, manyʼomi achiwebe̩te̩ma e-He̩lbo̩n, kpʼedudu ala efufu,"
EZK,27,19,Fedan kpai Jafan nʼowu e̩da kpailo̩ e̩wñ aja-we̩; ebije efufu kpai kesia kpai kalamus jʼef e̩wñ aja-we̩.
EZK,27,20,Dedan chʼanyaja ukpo o̩me̩me̩le̩ tod ofidi anya ugbo we̩.
EZK,27,21,"Arabia kpʼamidachi Kedar chaka, ama chʼamachinyama kʼe̩wñ mʼo̩wo̩-ma amo̩mala kpʼamokolo, kpʼamobuko̩ chʼe̩wñ kʼabo le̩ chʼamachinyama-we̩ ef uwñ."
EZK,27,22,"Abo Shiba kpai abo Raama ku ma chʼamanyaja, abo le̩ chʼama-nyaja ugbo-we̩. Ama la nʼe̩wñ ido̩ro̩ ki tʼo̩gba manyʼokuta akoko du kpʼo̩jamalia wa kpailo̩ e̩wñ aja-we̩."
EZK,27,23,"Haran kpai Kane̩ kpai Ide̩n, amanyaja e-Shiba kpʼAshur kpai Chilmad le̩ chʼamanyaja ugbo we̩."
EZK,27,24,"Abo le̩ chʼamanyaja ugbo we̩ ef ukpo ki nʼo̩ko̩, ef ukpo odufa kpʼukpo ku ma chiya nyʼu, kpai ukpo ojoji ojoji kʼaja-wñ che̩kpuna, ku ma nʼiku ji tʼef akpati akpati oli sida jʼef e̩wñ aja-we̩."
EZK,27,25,O̩ko̩ o̩ko̩ Tarshish koji aminyakulumi nʼadu e̩wñ aja-we̩.
EZK,27,26,Amagwo̩ko̩-we̩ mʼuwe̩ du dufu
EZK,27,27,"E̩wñ anana-we̩ kpʼaja-we̩ kpʼe̩wñ aja-we̩,"
EZK,27,28,Ukwa amañʼo̩ko̩-we̩ o̩na ku ma gbo̩
EZK,27,29,tak abo du ku ma nʼoche chʼuko̩lo̩
EZK,27,30,"oñ amone̩ agbo̩ ogu-we̩ ku ma kpa,"
EZK,27,31,"Ma alʼoji-ma o̩bobo̩lo todu we̩,"
EZK,27,32,"Oñ ef aku ku ma aro̩ le̩ ma adinaku we̩,"
EZK,27,33,"E̩gba kʼane̩-we̩ kʼe̩ ta kwʼohimini abadi kpatuka,"
EZK,27,34,"Iko̩ kʼohimini abadi fʼuwe̩ kpo̩fo̩,"
EZK,27,35,Ugoju-we̩ mʼabo̩ du ku ma dodo ala ala da;
EZK,27,36,Amanyaja ku ma jʼef amone̩ amone̩ kibo̩ chʼe̩ chui;
EZK,28,1,"O̩la Jihofa ño̩ wʼugbo mi kakini,"
EZK,28,2,"O̩ma one̩, ka ñw e̩nuto̩gba Taya, kakini, Abu kʼOndu Jihofa ka de̩ kakini:"
EZK,28,3,"go, e̩ nʼibe tu Danie̩l le;"
EZK,28,4,lugbo ibe kʼe̩ ne̩ kpʼoji e̩wñ kʼe̩ ma
EZK,28,5,lugbo ibe-we̩ ki tabale kpʼaja enya-we̩
EZK,28,6,Todule̩ abu kʼOndu Jihofa aka de̩ kakini:
EZK,28,7,"todule̩, go, omi akʼabo̩wo̩ ejaduña wa abʼe̩ ma,"
EZK,28,8,"Ma adʼuwe̩ wane̩ tʼef o̩lo̩ulu,"
EZK,28,9,"Uwe̩ ñʼaka eju e̩ne̩ kʼi adʼuwe̩ kpa le̩ kakini,"
EZK,28,10,Uwe̩ aku uku abo e̩pi odukulu
EZK,28,11,O̩la Jihofa ño̩ wʼugbo mi kakini:
EZK,28,12,"O̩ma one̩, e̩ nafʼinaku da tod onu Taya, kʼe̩ la ka ñw u kakini, Abu kʼOndu Jihofa aka de̩:"
EZK,28,13,"Uwe̩ dʼlde̩n, uche̩ O̩jo̩ le̩;"
EZK,28,14,Uwe̩ che che̩rub ku ma bʼekpo tʼo̩ oji ki abʼo̩mo̩ ma;
EZK,28,15,E̩ mufu kpa o̩na o̩na-we̩ du
EZK,28,16,Lugbo aja enya-we̩ ki chʼololo
EZK,28,17,E̩do̩-we̩ hi o̩la-wñ ne noj alifia-we̩;
EZK,28,18,"Lugbo uwewe udu kʼe̩ fe̩,"
EZK,28,19,Ugoju-we̩ amʼe̩ne̩ du ki mʼe̩
EZK,28,20,"Tak o̩la Jihofa wʼugbo mi kakini,"
EZK,28,21,"O̩ma one̩, fʼeju-we̩ kparʼo̩wo̩ Saido̩n, kʼe̩ kache̩ bʼo ma"
EZK,28,22,"kʼe̩ kakini, Abu kʼOndu Jihofa aka de̩ kakini:"
EZK,28,23,"todu omi adʼe̩wñ ibi kpuche̩ rʼef uwñ,"
EZK,28,24,Tak ikeke ki agwunyʼone̩ kpʼikeke e̩bie̩ne̩ ef abo du ku ma donyʼu daka ku ma fʼe̩de̩te̩-ma che akwoubi ñʼade̩ ñw abo unyi Israe̩l ge̩ n. Tak ama ama ka kʼomi Jihofa de̩.
EZK,28,25,"Abu kʼOndu Jihofa aka de̩, kakini, E̩gba kʼu mʼabo unyi Israe̩l ko wa kwʼef amone̩ ojoji ojoji ku ma fiatuka rʼef uma le̩ jo̩, ku ma che kʼomi fo̩ ef uma eju abo uche̩ichi uche̩ichi, tak ama agugu oj ane̩ e-ma e-kʼomi du ñw adu-mi Jeko̩b le̩."
EZK,28,26,"Taku ma agugu o̩mo̩ to̩ko̩o̩; ochochi, ama akʼ-unyi, ma la ane̩ uche̩ achiwebe̩te̩ma. Ma la ajo̩ to̩ko̩o̩ e̩gba kʼu bʼudu kʼajo̩ ka ñw abo du ku ma chʼe̩de̩te̩ ma ku ma jo̩ lʼuma daka le̩; tak ama ama ka kʼomi Jihofa O̩jo̩-ma de̩."
EZK,29,1,"O̩do̩ e̩ke̩gwa, ochu e̩ke̩gwa, o̩jo̩ e̩ke̩gweji ochu le̩, o̩la Jihofa wʼugbo mi kakini,"
EZK,29,2,"O̩ma one̩, fʼeju-we̩ kparu Fero, onu Ijipti, kʼe̩ la kache̩ abʼowñ kpʼabo Ijipti du oji ma;"
EZK,29,3,"ko̩la, kʼe̩ kakini, Abu kʼOndu Jihofa aka de̩ kakini:"
EZK,29,4,"Omi la akʼuwo̩ nyʼuwe̩ alu,"
EZK,29,5,"Tak omi adʼuwe̩ rikpolo tʼef aje̩tachi,"
EZK,29,6,"Tak abo du ku ma dodo Ijipti ama ka kʼomi Jihofa de̩, todabu kʼama te̩tachʼo̩kpa elikpo ñw abo unyi Israe̩l."
EZK,29,7,"E̩gba ku ma gwo̩nyʼuwe̩ o̩wo̩, uwe̩ muguche̩, e̩ la fʼuma ojika guche̩ chaka; oñ e̩gba ku ma lo̩nʼuwe̩ uwe̩ muguche̩, e̩ la je̩ ñw ago-ma du ga."
EZK,29,8,"Todule̩ abu kʼOndu Jiholʼa aka de̩ kakini, Go, omi adʼo̩kwo̩chageli wa abʼuwe̩ ma, oñ nakʼone̩ kpʼe̩la abe̩re̩me̩le̩ da rinyo̩ bʼe̩ te̩;"
EZK,29,9,oñ ane̩ Ijipti amud alache̩ ki chʼegbili e̩lanyi kpʼ-okuta; tak ama ama ka kʼomi Jihofa de̩.
EZK,29,10,"todule̩, go, omi chʼe̩na-gwunyʼuwe̩, kpʼe̩nagwunyu aji aji-we̩, oñ nache kʼane̩ Ijipti kʼi mud egbili e̩lanyi kpʼokuta hioko, kʼi chʼalache̩ te̩ akwo odo̩go̩ Se̩fena gbogbo wa alpme̩ Itiopia."
EZK,29,11,"E̩re̩ one̩ du alale gu ef uwñ du n, e̩re̩ e̩la abe̩re̩me̩le̩ la ale gu ef uwñ du n, e̩ne̩ du la adodo o̩mo̩ gbogbo nyʼo̩do̩ o̩gbo̩meji n."
EZK,29,12,"Oñ nadʼane̩ Ijipti chʼalache̩ tʼalumeji ane̩ ane̩ kʼi chʼachigodo; ewo ewo ki jʼef ewo ewo ki chihi rinyo̩ le̩ achʼalache̩ te̩ o̩do̩ o̩gbo̩meji; u la akʼabo Ijipti fiatuka rʼef abo uche̩ichi uche̩ichi, oñ nakpa ma tuka rʼojane̩ ojane̩ kibo̩."
EZK,29,13,"Todu abu kʼOndu Jihofa aka de̩ kakini, E̩gba kʼo̩do̩ o̩gbo̩ meji jo̩, nako abo Ijipti kwef amone̩ amone̩ ugbo ku ma kpatuka ru wa jo̩;"
EZK,29,14,"tak u narʼamu Ijipti da, oñ naje̩ ñwu ma mudabi tʼojane̩ Patros, owñ chʼoj ane̩ e̩te̩-ma, taku ma achʼojane̩ ki chʼo̩wo̩ wane̩ jʼo̩mo̩."
EZK,29,15,I achʼojane̩ kʼi chʼo̩wo̩ wane̩ tʼojane̩ du le; i ñʼahi o̩la-wñ ne ñw abo uche̩ichi uche̩ichi ki bo̩ ge̩ n; naño̩ bu ma wane̩. Ma ñʼanʼo̩da abo uche̩ichi uche̩ichi ge̩ n.
EZK,29,16,Ijipti ñʼachʼuke̩do̩no abo unyi Israe̩l kʼi aje̩ ñwu ma rewa udu ku me̩ fe̩ e̩gba du ku ma rida ago ma ge̩ n; tak ama ama ka kʼomi chʼOndu Jihofa.
EZK,29,17,"Oñ i lewatu o̩do̩ ogu nyoke mebie-wñ, ochu ejodudu-wñ, o̩jo̩ ejodudu ochu le̩, o̩la Jihofa wʼugbo mi kakini,"
EZK,29,18,"O̩ma one̩, Ne̩biukadre̩za, onu Babilo̩n, je̩ ñw abogu-wñ chʼuko̩lo̩ inaina bo Taya oji ma; oji e̩ne̩ne̩ne̩ne̩ mud o̩bo̩bo̩lo̩, ojika du mugwo̩; i muda nʼuro̩me̩ du ñw owñ kpʼabogu-wñ kwʼo̩wo̩ Taya todu uko̩lo̩ kʼi che bʼo ma n."
EZK,29,19,"Todule̩ abu kʼOndu Jihofa aka de̩ kakini, Go, omi adʼane̩ Ijipti ñwu Ne̩biukadre̩za, onu Babilo̩n; owñ la akʼo̩wo̩ one̩-wñ alo, i la añʼane̩-wñ, kpʼe̩wñ kʼogu-wñ je̩; oñ e-le̩ achʼo̩me̩ ku ma ara ñw abogu-wñ."
EZK,29,20,"U mʼane̩ Ijipti du ñw u kʼi chʼe̩wñ akoji uko̩lo̩ kʼi che, todu uko̩lo̩-mi ma che le̩, Ondu Jihofa ka-i."
EZK,29,21,"O̩jo̩ le̩ omi aje̩ ñw igba ki fu ñw abo unyi Israe̩l, oñ omi adʼalu e̩chi ñw e̩ alumeji-ma; tak ama ama ka kʼomi Jihofa de̩."
EZK,30,1,"O̩la Jihofa ño̩ wʼugbo mi kakini,"
EZK,30,2,"O̩ma one̩, kache̩ kʼe̩ kakini, Abu kʼOndu Jihofa aka de̩ kakini:"
EZK,30,3,"Todu o̩jo̩-wñ me̩,"
EZK,30,4,"O̩kwo̩chageli la awa bʼIjipti ma,"
EZK,30,5,"Itiopia kpai Put kpai Lud kpʼabo ojoji ojoji ku ma kpe̩gwa nyʼomune̩ le̩ kpai Kub kpʼamo̩ma ane̩ ku ma kpʼalo kpʼama le̩, awane̩ alu o̩kwo̩chageli manyʼuma."
EZK,30,6,Abu ki Jihofa aka de̩ kakini:
EZK,30,7,Tak ama achihi te̩ alumeji
EZK,30,8,"Tak ama ama ka kʼomi Jihofa de̩,"
EZK,30,9,"O̩jo̩ le̩ amonuche̩ atʼo̩ko̩ o̩ko̩ dufu kwʼo̩gba mi ku ma je̩ ñw abo Itiopia ku ma chubiyʼo̩la-ma ajo̩ le̩, ki railo; tak iwo̩ lile abʼuma ma, dabe̩ne̩ kʼo̩jo̩ e-Ijipti le̩; todu me̩ go, i awa."
EZK,30,10,Abu kʼOndu Jihofa aka de̩ kakini:
EZK,30,11,"Ma adʼowñ kpʼabo-wñ manyʼowñ wa, ku ma fʼane̩-i kpabie̩,"
EZK,30,12,"Tak u naje̩ ñw aji aji-wñ ki gbe̩,"
EZK,30,13,Abu kʼOndu Jihofa aka de̩ kakini:
EZK,30,14,"Tak u nache ku Patros ki chihi rinyo̩,"
EZK,30,15,U la adʼe̩do̩fulu-mi danyu Sin
EZK,30,16,Omi la akʼuna Ijipti;
EZK,30,17,Abokolobia Afe̩n kpai Pi-be̩se̩t awane̩ alu o̩kwo̩chageli;
EZK,30,18,"O̩jo̩ ñʼadu Tehafnehe̩s,"
EZK,30,19,"Abe̩le̩ oñ nache alu kʼoji ajo̩ ka abʼIjipti oji ma,"
EZK,30,20,"Oñ i lewa tʼodo e̩ke̩gwaka-wñ, ochu ejodudu-wñ, o̩jo̩ e̩kebie ochu le̩, o̩la Jihofa wʼugbo mi kakini,"
EZK,30,21,"O̩ma one̩, omi fʼo̩wo̩ Fero, onu Ijipti, guche̩ me̩; e̩ la go, e̩ne̩ du ji ku ma dʼogu tʼo̩ n, ku ma dʼukpo ji kʼi gbiti kʼi gwo̩nyʼo̩kwo̩chageli n."
EZK,30,22,"Todule̩ abu kʼOndu Jihofa ka de̩ kakini, Go, omi chʼe̩nagwunyu Fero, onu Ijipti; u la afʼo̩wo̩-wñ meji guche̩, e-ki gbiti kpʼe-ki guche̩ te̩; oñ naje̩ ñw o̩kwo̩chageli ki fʼo̩wo̩ wane̩."
EZK,30,23,"Tak u nafʼabo Ijipti fiatuka rʼef abo uche̩ichi uche̩ichi, oñ nakpa ma tuka nyʼoj ane̩ ane̩."
EZK,30,24,"Tak u nadʼukpahiu ñwʼo̩wo̩ onu Babilo̩n meji; u la adʼo̩kwo̩chageli e-mi tunyʼo̩ o̩wo̩; omi muda agu o̩wo̩ Fero meji che̩ tak i afifi o̩gba-wñ, ifi-wñ chʼifi e̩ne̩ ku ma chʼagbe kʼi ache kʼi ku."
EZK,30,25,"Omi la akʼo̩wo̩ onu Babilo̩n dago, oñ o̩wo̩ Fero awane̩; tak ama ama ka kʼomi Jihofa de̩, owñ chʼe̩gba kʼu mʼo̩kwo̩chageli-mi du tunyʼonu Babilo̩n o̩wo̩, owñ la afʼu nadala abʼane̩ Ijipti oji ma."
EZK,30,26,"Tak u nakpʼabo Ijipti tuka rʼef abo uche̩ichi uche̩ichi, oñ nafia ma tuka rʼugbo du oj ane̩ ane̩; tak ama ama kʼomi Jihofa de̩."
EZK,31,1,"Oñ i lewatʼo̩do̩ e̩ke̩gwaka, ochu e̩ke̩ta-wñ, o̩jo̩ ejodudu ochu le̩, kʼo̩la Jihofa wʼugbo mi kakini,"
EZK,31,2,"O̩ma one̩, e̩ ka ñw u Fero onu Ijipti, kpʼo̩wo̩ one̩-wñ, kakini:"
EZK,31,3,"Go, e̩ne̩ Asiria le̩ chʼoli sida Le̩bano̩n,"
EZK,31,4,"Omi omi fʼu ne̩,"
EZK,31,5,Todule̩ o̩gba-wñ tʼatate̩
EZK,31,6,Ame̩we̩ ojale chaka
EZK,31,7,"Abe̩le̩ uto̩-wñ de̩ ef ugbiñmi-wñ,"
EZK,31,8,"Oli sida ki jʼef uche̩ O̩jo̩ neke dʼu maja n,"
EZK,31,9,U je̩ ñw u fe̩reju
EZK,31,10,"Todule̩ abu kʼOndu Jihofa aka de̩ kakini, Todabu kʼe̩ hi o̩la-we̩ ne ef e̩gba kʼe̩ gba kʼi la mʼoji-wñ du tunyʼakpa, oñ i fʼe̩do̩-wñ hi ne ef o̩gba-wñ le̩;"
EZK,31,11,omi lañʼadʼu tef o̩wo̩ agbiti kʼi dʼef abo uche̩ichi uche̩ichi le̩; e̩ne̩ le̩ achʼo chuu; omi fʼu ne dufu tod e̩wñ bibi-wñ.
EZK,31,12,"Oñ ab o̩wo̩ ejaduña, owñ chʼabo ku ma bailo̩ ef abo uche̩ichi uche̩ichi, fʼu ko̩da rinyo̩, oñ ma tʼo̩ no̩ tinyo̩; o̩me̩to̩-wñ lewane̩ oj uwo uwo kpʼo̩go̩ du, e̩to̩-wñ la guche̩ jo̩ iba o̩cha o̩cha omi ane̩ le̩; amone̩ ane̩-ile̩ du mugwo̩ru tane̩ bʼolubo̩-wñ te̩, oñ ma tʼo̩ no̩ tinyo̩."
EZK,31,13,Ame̩we̩ ojale chaka adodo o̩la-wñ ki wane̩ le̩; ame̩wñ iñmi oko chaka ajʼoji o̩me̩to̩-wñ;
EZK,31,14,"todu kʼoli du ki jʼo̩la omi omi ki we ehi o̩la-ma ne ef e̩gba ku ma gba, ku ma la we edʼoji-ma tunyʼakpa, kʼamagbiti-ma ki we edago ef o̩gba-ma, owñ chʼe̩ne̩ du kʼi añmʼomi; todu ma mʼo̩chaka-ma ko ñw uku me̩, ku ma nyʼugbo ki chʼo̩gane̩ ile-i, alumeji amo̩ma amone̩, manyʼabo ku ma gwo̩ru nyʼef o̩lo̩ulu."
EZK,31,15,"Abu kʼOndu Jihofa aka de̩ kakini, O̩jo̩ kʼi gwo̩ru nyʼef o̩jegu omi je̩ ñwu ma daido̩; u mʼe̩wñ ko bʼunefu ma tod uwñ, u laño̩ fʼuwobi-wñ bulo̩; tak omi-wñ ki tabale we hioli; u la je̩ ñwu Le̩bano̩n ki chubi gbe̩m, oli egbili chaka la daku tod uwñ."
EZK,31,16,"U je̩ ñw o̩la abo uche̩ichi uche̩ichi ki ga noj ekuku ewane̩-wñ, e̩gba kʼu dʼowñ rikpolo nyʼef o̩jegu manyʼabo ku ma gwo̩ru nyʼef o̩lo̩ulu; tak e̩do̩ oli Ide̩n chaka, kpʼoli Le̩bano̩n e-o̩me̩me̩le̩ kpʼe-ki nyo̩ tule, e-du ki añmʼomiofo, nyi ugbo ki chʼo̩gane̩ ile̩ le̩."
EZK,31,17,"Ma ño̩ gwo̩ru nyʼo̩jegu manyʼowñ nyʼugbo abo kʼo̩kwo̩chageli kpa; ochochi, owñ chʼabo ku ma chʼo̩wo̩ e̩gbiti-wñ, ku ma jo̩ olubo̩-wñ alumeji abo uche̩ichi uche̩ichi."
EZK,31,18,"E̩ne̩ e̩ dab owñ ef oli Ide̩n ef ojima kpʼugbiñmi ta? Ma muda dʼuwe̩ wane̩ manyʼoli Ide̩n tʼef ugbo ki chʼo̩gane̩ ane̩-ile̩; uwe̩ adachi o̩ge̩ge̩de̩ abo e̩pi odukulu, manyʼabo kʼo̩kwo̩chageli kpa."
EZK,32,1,"Oñ i lewatʼo̩do̩ e̩ke̩gweji, ochu e̩ke̩gwe̩ji-wñ, o̩jo̩ ejodudu ochu le̩, kʼo̩la Jihofa wʼugbo mi kakini,"
EZK,32,2,"O̩ma one̩, e̩ mʼinaku da todu Fero onu Ijipti, kʼe̩ ka ñw u kakini:"
EZK,32,3,Abu kʼOndu Jihofa aka de̩ kakini:
EZK,32,4,"Oñ natʼuwe̩ no̩ tʼane̩pe̩te̩,"
EZK,32,5,"U la akʼo̩re̩la-we̩ jo oj uwo uwo,"
EZK,32,6,Naño̩ nʼe̩bie̩-we̩ chʼomiofo kʼu nacherʼane̩
EZK,32,7,"E̩gba kʼu la fʼe̩ kpalu, nakʼe̩wñ bʼojale ma,"
EZK,32,8,Naje̩ ñw e̩wñ ki agane̩ jali efojale-i
EZK,32,9,"Naño̩ kpʼamone̩ amone̩ wewe e̩do̩ bie̩, e̩gba kʼu dʼe̩kpabie̩-we̩ te̩ ef abo uche̩ichi uche̩ichi tʼojane̩ ojane̩ kʼe̩ ma ma mama ta n."
EZK,32,10,"Ochochi, omi aje̩ ñw awuwu-we̩ ki fʼamone̩ amone̩ wewe mu; amonu-ma la arailo todu we̩ bie̩ne̩ bie̩ne̩, e̩gba kʼu dʼBabilo̩n-mi te̩ añʼuma eju; o̩la-ma la aga iko tʼiko du, o̩la e̩ne̩ne̩ne̩ne̩ aga tod oji-wñ onugo, o̩jo̩ ewane̩-we̩."
EZK,32,11,"Todu abu kʼOndu Jihofa aka de̩ kakini, O̩kwo̩-chageli onu Babilo̩n awa bʼe̩ ma."
EZK,32,12,Omi la aje̩ ñw o̩wo̩ amone̩-we̩ leane̩ alʼo̩kwo̩chageli amagbiti. O̩chaka-ma chʼabo ku ma bailo ef abo uche̩ichi abo uche̩ichi.
EZK,32,13,Naño̩ kpa ame̩la abe̩re̩me̩le̩-wñ tinyo̩
EZK,32,14,"Tak u naje̩ ñw omi omi-ma ki de̩ jali,"
EZK,32,15,E̩gba kʼu na Iʼane̩ Ijipti chʼalache̩ te̩
EZK,32,16,"Inaku ku ma la ada o̩mo̩ le̩ de̩; amo̩ma onobule̩ abo uche̩ichi uche̩ichi anʼinaku le̩ ada; ma anʼe-le̩ dinaku Ijipti kpʼo̩wo̩ one̩-wñ chaka, Ondu Jihofa ka-i."
EZK,32,17,"I ño̩ lewatʼo̩do̩ e̩ke̩gweji-wñ, o̩jo̩ e̩ke̩gwe̩lu ochu le̩ kʼo̩la Jihofa lewʼu-gbo mi kakini,"
EZK,32,18,"O̩ma one̩, e̩ nakwa tod o̩wo̩ abo Ijipti, kʼe̩ la ko ma ro̩ nʼane̩, owñ chʼowñ onugo kpʼamo̩ma onobule̩ abo uche̩ichi uche̩ichi ki nʼuwohi, tʼef ugbo ki chʼo̩gane̩ ane̩-ile̩ manyʼabo ku ma gwo̩ru nyʼef o̩lo̩ulu."
EZK,32,19,E̩ne̩ e̩ du alifia?
EZK,32,20,Ma awane̩ o̩ge̩ge̩de̩ abo kʼo̩kwo̩chageli kpa ma; ma mʼowñ du ñw o̩kwo̩chageli me̩; fʼu fa kwʼo̩mo̩ manyʼo̩wo̩ one̩-wñ chaka.
EZK,32,21,"Abo ku ma nʼukpahiu ef amagbiu ako̩la ñw u alumeji o̩jegu, manyʼabo ku ma gbutu ñw u; ma mugwo̩ru le, ma dachi chii; owñ chʼabo ku ma ma de̩pi n, kʼo̩kwo̩chageli kpa ma."
EZK,32,22,"Ashur do̩mo̩ kpʼabujo̩-wñ chaka; ojinoji-wñ To daka jo̩; o̩chaka-ma chʼabo ku ma kpa ma, ma wane̩ alu o̩kwo̩chageli;"
EZK,32,23,"ura ura-ma jʼlba iba o̩lo̩ulu, abujo̩-wñ la donyʼura-wñ daka, o̩chaka-ma chʼabo kʼone̩ kpa, ma wane̩ alu o̩kwo̩chageli; owñ chʼabo ku ma je̩ ñw ailo ki ba oj ane̩ abo ku ma deju."
EZK,32,24,"O̩mo̩ Elam de̩, oñ o̩wo̩ one̩-wñ chaka donyʼojinoji-wñ daka jo̩; abo ku ma kpa ma ma che chaka, ma wane̩ alu o̩kwo̩chageli, ma nʼe̩pi odukulu-ma gwo̩ru nyʼugbo ki chʼo̩gane̩ ane̩-ile̩-i, owñ chʼabo ku ma je̩ ñw ailo-ma ba one̩ oj ane̩ abo ku ma deju. Anyo̩ la mu ma manyʼabo ku ma gwo̩ru nyʼef o̩lo̩ulu."
EZK,32,25,"Ma fʼate̩ nadala te̩ ñw u alumeji abo ku ma kpa, manyʼo̩wo̩ one̩-wñ chaka; ojinoji-wñ jo̩ lʼo̩ daka; o̩chaka-ma chʼabo e̩pi odukulu kʼo̩kwo̩chageli kpa ma; todu ailo-ma la ba oj ane̩ abo ku ma deju, oñ anyo̩-ma mu ma manyʼabo ku ma gwo̩ru nyʼef o̩lo̩ulu. Ma mʼowñ du te̩ alumeji abo ku ma kpa ma."
EZK,32,26,O̩mo̩ Me̩she̩k kpai Tubal kpʼo̩wo̩ one̩-ma chaka jo̩; ojinoji-ma lʼuma daka jo̩; o̩chaka-ma chʼabo e̩pi odukulu kʼo̩kwo̩chageli kpa ma; todu ama je̩ ñw ailo-ma ki ba oj ane̩ abo ku ma deju.
EZK,32,27,"Ma muda adachi kpe-nyʼamagbiti ef abo e̩pi odukulu ku ma wane̩, ku ma nʼido̩na ogu-ma gwo̩ru nyʼef o̩jegu n. Abo le̩ la mʼoji-ma ko nʼokwo̩chage̩li-ma, oñ udu ku ma fe̩ bʼachiku-ma ma; todu ama chʼe̩wñ ubailo ñw amagbiti oj ane̩ abo ku ma deju."
EZK,32,28,"Ma muda agu uwe̩ che̩ alumeji abo e̩pi odukulu, oñ uwe̩ adachi kpenyʼabo kʼo̩kwo̩chageli kpa ma."
EZK,32,29,"O̩mo̩ Ido̩m kpʼamonu-wñ kpʼamidachi-wñ chaka jo̩, alu du kʼukpahiu-ma chaka de̩ o̩mo̩ ma ko ma dachi ef abo kʼo̩kwo̩chageli kpa ma. Ma adachi ef abo e̩pi odukulu kpʼabo ku ma gwo̩ru nyʼef o̩lo̩ulu."
EZK,32,30,"Amadokanya o̩wo̩ o̩pata ate̩ jʼo̩mo̩ chaka, kpʼabo Saido̩n ku ma gwo̩ru le manyʼabo ku ma kpa; todu ailo du ku ma nʼugbiti-ma anyʼone̩ ailo, anyo̩ mʼuma; oñ ma dachi ef e̩pi odukulu-ma manyʼabo kʼo̩kwochageli kpa ma, oñ anyo̩-ma dʼo̩la-ma manyʼabo ku ma gwo̩ru nyʼo̩lo̩ulu."
EZK,32,31,"Fero ali ma, oñ e̩do̩-wñ anyi tod o̩wo̩ one̩-wñ chaka, owñ che Fero kpʼabogu-wñ kʼo̩kwo̩chageli fu ma kpa du, Ondu Jihofa ka-i."
EZK,32,32,"Todu u mʼailo du te̩ oj ane̩ abo ku ma deju; ma la amʼowñ du dachi alumeji abo e̩pi odukulu manyʼabo kʼo̩kwo̩chageli kpa ma; owñ che Fero kpʼo̩wo̩ one̩-wñ chaka, Ondu Jihofa ka-i."
EZK,33,1,"Tak o̩la Jihofa wʼugbo mi kakini,"
EZK,33,2,"O̩ma one̩, e̩ nako̩la ñw amo̩ma abo-we̩, kʼe̩ la ka ñwu ma kakini: E̩gba kʼu nanʼo̩kwo̩chageli wa abʼane̩ ʼka ma kʼabo le̩ chi one̩ ef uma, ku ma mʼu du chʼe̩ne̩ ide-ma;"
EZK,33,3,"e̩gba kʼi li ka kʼo̩kwo̩chageli awa abʼane̩ le̩ ma, kʼi fʼo̩kakachi fa kʼi juka ñw amone̩ le̩;"
EZK,33,4,"e̩ne̩ du kʼi gbo̩ uko̩la o̩kakachi, kʼi ma gba uka kʼi je̩ ñw u n, iche̩wñ kʼo̩kwo̩chageli le̩ lewa mʼowñ du, e̩bie̩-wñ adʼoji o̩la-wñ."
EZK,33,5,"I gbʼuko̩la o̩kakachi, oñ i ko̩ egbʼuka le̩ gbo̩; e̩bie̩-wñ adʼoji-wñ onugo. I ma gbʼu-ka-wñ gbo̩, i ma gbʼonugo-wñ."
EZK,33,6,"I la che̩wñ kʼe̩ne̩ ide le̩ li abu kʼo̩kwo̩cha-geli awa, kʼi ma la fa o̩kakachi n, kʼi ma la juka ñw amone̩ le̩ n, tak o̩kwo̩chageli lewa mʼe̩ne̩ʼka du kwef uma, mak edu ma dʼe̩ne̩ le̩ alo ef udu-wñ kʼi fe̩; omi muda atene e̩bie̩-wñ o̩wo̩ e̩ne̩ ide le̩."
EZK,33,7,"O̩ma one̩, omi dʼuwe̩ chʼadide abo unyi Israe̩l; todule̩ uwe̩ ki gbʼo̩la alu-mi, kʼe̩ la juka ñw ma ñw ml."
EZK,33,8,"Egba kʼu naka ñw e̩ne̩bibi kakini, O uwe̩ e̩ne̩bibi, eku uwe̩ aku chuu, kʼe̩ ma la ka kʼe̩ juka ñw e̩ne̩bibi le̩ kʼi kwo bʼo̩na-wñ te̩ n; e̩ne̩bibi le̩ aku ef abi-wñ kʼi je̩, omi muda atene e̩bie̩-wñ o̩wo̩-we̩."
EZK,33,9,"I muda che̩wñ kʼe̩ fʼuka je̩ ñw e̩ne̩bibi todu kʼi rida bʼo̩na-wñ te̩; kʼi ma la rida bʼona-wñ te̩ n, i aku ef abi-wñ kʼi je̩; uwe̩ muda fʼoji o̩la-we̩ jadu me̩."
EZK,33,10,"I la chʼuwe̩, o̩ma one̩, e̩ ka ñw abo unyi Israe̩l. Abu kʼuwe̩ ake̩la de̩ kakini, Ada kʼa je̩ kpʼadure-wa jʼoji-wa me̩, oñ a jʼachihi rinyo̩ ef uwñ; ab a ale kʼa deju?"
EZK,33,11,"E̩ ka ñwu ma kakini, Oji-mi, Ondu Jihofa ka-i. U nʼe̩do̩ e̩bo̩ ugbo uku e̩ne̩bibi n; chai kʼe̩ne̩-bibi ki rida bʼo̩na-wñ te̩ kʼi deju. Me̩ rida, me̩ rida bʼo̩na o̩na-me̩ ki bie̩ne̩ te̩; todu e̩wñ chi kʼame̩ aku, O abo unyi Israe̩l."
EZK,33,12,"I la chʼuwe̩, o̩ma one̩, e̩ naka ñw amo̩ma abo-we̩, kakini, E̩wñ o̩kpakpa e̩no̩kpakpa agbʼo̩ o̩jo̩ kʼi jʼada n; i chʼe̩wñ bibi e-e̩ne̩bibi, i awane̩ tod uwñ o̩jo̩ kʼi arida bʼe̩wñ bibi-wñ te̩ n; e̩ne̩ ki chʼe̩no̩kpakpa la neke deju lef e-le̩ o̩jo̩ kʼi adure n."
EZK,33,13,"E̩gba kʼu naka ñw e̩no̩kpakpa ka kʼi adeju chuu, iche̩wñ kʼi ake̩do̩nʼe̩wñ o̩kpakpa e-wñ kʼi la fʼudu fe̩, ma ñarewa e̩wñ o̩kpakpa-wñ du kʼi che n. I muda aku ef udu kʼi fe̩."
EZK,33,14,"Omune̩ de̩ ge̩, e̩gba kʼu naka ñw e̩ne̩bibi, kakini, Eku uwe̩ aku chuu; iche̩wñ kʼi murida bʼadure-wñ te̩, kʼi la ache e̩wñ kʼo̩da je̩ kpʼe̩wñ o̩kpakpa;"
EZK,33,15,"iche̩wñ kʼe̩ne̩bibi dʼe̩wñ ku ma du nyʼo̩wo̩ dabi wa ñw e̩ne̩ kʼi du ñw u, kʼi la mʼe̩wñ one̩ kʼi dinya dʼu dabi, kʼi alule̩ teju e̩wñ uhio̩me̩ e-iñmi, kʼi ma fʼudu du n; edeju i adeju chuu, i aku n."
EZK,33,16,Ma ñʼarewa e̩wñ adure du kʼi che ku ma dʼu biʼu ge̩ n; i fʼe̩wñ kʼo̩da je̩ kpʼe̩wñ o̩kpakpa che me̩; i adeju chuu.
EZK,33,17,"Amo̩ma abo-we̩ muda aka kakini, O̩na Ondu chʼokujo n: i muda chʼe-ma, o̩na e-ma chʼokujo n."
EZK,33,18,"E̩gba kʼe̩no̩kpakpa rida bʼe̩wñ o̩kpakpa-wñ te̩ kʼi la fʼudu fe̩, eku i aku tod uwñ."
EZK,33,19,"Abe̩le̩ e̩gba kʼe̩ne̩bibi rida bʼe̩wñ bibi-wñ te̩, kʼi la ache e̩wñ kʼoda je̩ kpʼe̩wñ o̩kpakpa, edeju i adeju tod e-le̩."
EZK,33,20,"Ame̩ muda kakini, O̩na Ondu chʼokujo n kpo̩. O abo unyi Israe̩l, Nakajo̩ e̩ne̩ne̩ne̩ne̩-me̩ alu kʼo̩na o̩na-wñ de̩."
EZK,33,21,"Oñ i lewatʼo̩do̩ e̩ke̩gweji ku ma mu wa, ochu e̩ke̩gwa-wñ o̩jo̩ e̩ke̩lu ochu le̩, kʼe̩ne̩ʼka kʼi fʼuma o̩wo̩ ra bo̩ Je̩rusale̩m te̩ lewʼugbo mi, i kakini, Ma fʼewo le̩ kpo̩fo̩ me̩."
EZK,33,22,"O̩wo̩ Jihofa la nʼumi oji te̩ ane̩-wñ o̩gba tak e̩ne̩ kʼi fʼuma o̩wo̩ le̩ lewa; owñ la mʼalu-mi chi tak e̩ne̩ le̩ ki lewʼugbo mi odudu-wñ, oñ alu-mi muchite̩, u ño̩ chʼajalu ge̩ n."
EZK,33,23,"Tak o̩la Jihofa wʼugbo mi kakini,"
EZK,33,24,"O̩ma one̩, abo ku ma dodo egbili e̩lanyi kpʼokuta oj ane̩ Israe̩l le̩ aka kakini, Ebraham chʼe̩ne̩ʼkate, owñ la mʼane̩-i gba e̩wñ ogu; awa muda awe we; ma la mʼane̩-i du ñw a chʼe̩wñ ogu-wa."
EZK,33,25,"Todule̩ e̩ ka ñwu ma kakini, Abu kʼOndu Jihofa aka de̩ kakini, Ame̩ aje̩ e̩wñ manyʼe̩bie̩, me̩ la chʼeju-me̩ ago ode ode-me̩, me̩ laño̩ kʼe̩bie̩ dafo; ame̩ ñʼanʼane̩-i ge̩?"
EZK,33,26,"Me̩ dago jʼoj o̩kwo̩chageli, me̩ che e̩wñ ihie̩ne̩, e̩ne̩ne̩ne̩ne̩-me̩ la akpʼo̩ya ekeji-wñ bie̩; oñ ame̩ ñʼanʼane̩-i ge̩?"
EZK,33,27,"Abu kʼuwe̩ aka ñwu ma de̩ kakini, Abu kʼOndu Jihofa ka de̩ kakini, Oji mi, abo ku ma jo̩ egbili e̩lanyi kpʼokuta le̩ awane̩ alu o̩kwo̩chageli chuu; oñ nadʼe̩ne̩ kʼi dʼegbili gbaa ñw ame̩wñ iñmi oko ku ma mʼu du je̩; abo ku ma la jo̩ ef aku kpʼef owo aku ñw e̩wñ ibi."
EZK,33,28,"U la agwu ane̩-i alache̩ kpʼe̩wñ awuwu te̩; oñ uba ukpahiu-wñ ada; oj uwo uwo Israe̩l adʼalache̩ te̩, kʼone̩ ki we elale gu ef uwñ du."
EZK,33,29,"Tak ama ama ka kʼomi Jihofa de̩, e̩gba kʼu mʼane̩-i du chʼalache̩ kpʼe̩wñ awuwu te̩, tod e̩wñ ihie̩ne̩ du ku ma che le̩."
EZK,33,30,"I la chʼuwe̩, o̩ma one̩, amo̩ma abo-we̩ jʼo̩la o̩do̩ kpʼalu unyi anʼoluka-we̩ ache, ma la nako̩la ñw omune̩; e̩ne̩ne̩ne̩ne̩ aka ñw o̩maye-wñ kakini, Lewa, agba, kʼe̩ gbo̩ o̩la kʼi akwʼugbo Jihofa wa."
EZK,33,31,"Taku ma wʼugbo we̩ alu kʼamone̩ le̩ awa, oñ ma jʼane̩ o̩gba we̩ dabe̩ne̩ kʼabo e-mi, ma la gbʼo̩la kʼe̩ ka, ma muda che n; todu ma nʼalu-ma ñʼone̩ ufe̩do̩, e̩do̩-ma la tile uji ku ma aje̩ ubi."
EZK,33,32,"E̩ la go, e̩ dab eli ufe̩do̩ kʼe̩ne̩ kʼi nʼomu e̩rinyo̩ kʼi la anʼumolo e̩te̩le̩ ako̩; todu ma gbʼo̩la kʼe̩ ka, ma muda che n."
EZK,33,33,"E̩gba kʼe̩wñ-i lewa che, go i awache! Taku ma ama ka kʼakache̩ te̩te̩dʼef uma ochochi."
EZK,34,1,"Oñ o̩la Jihofa wʼugbo mi kakini,"
EZK,34,2,"O̩ma one̩, kache̩ bʼamadide Israe̩l oji ma, kache̩, kʼe̩ ka ñwu ma, owñ chʼamadide le̩, kakini, Abu kʼOndu Jihofa ka de̩ kakini, Atogwo ñw amadide Israe̩l ki kʼuje̩wñ ñw o̩la-ma je̩! I dukpe̩ kʼamadide kʼi kʼuje̩wñ ñw ame̩wño̩re̩ egini je̩ n?"
EZK,34,3,"Me̩ je̩ ula-wñ, me̩ la nʼedudu-wñ chʼukpo ubʼo̩la ma-me̩, me̩ fʼabo ki yoyo kpa, me̩ muda kʼuje̩wñ ñw ame̩wño̩re̩ egini je̩ n."
EZK,34,4,"Me̩ dʼukpahiu ñw aboga n, me̩ la fʼo̩ga e-kʼi chʼo̩ga che n, me̩ la fʼachiku ki guche̩ ji n, me̩ la dʼe-ku ma ne tinyo̩ dabiwa n, e-kʼi lenyo̩ me̩ la tejane̩ n; me̩ muda ne̩ ma kpʼukpahiu kpʼafuma."
EZK,34,5,"Taku ma fiatuka, ukpe̩ kʼadide-ma ma de̩ n; ma la mud uje̩wñ ñw ame̩wñ iñmi oko du, oñ ma mukpatuka."
EZK,34,6,"Ame̩wño̩re̩-mi egini tale oj uwo uwo ki gbo̩gba chaka, kpʼoj otete okoke du, ochochi, ame̩wño̩re̩-mi egini mukpatuka jʼeju ile̩ ugbo du; i la nʼe̩ne̩ du kʼi tejane̩ kpʼetene ma n."
EZK,34,7,"Todule̩ ame̩ amadide ala le̩, me̩ gbʼo̩la Jihofa:"
EZK,34,8,"Oji-mi, Ondu Jihofa aka-i, todabu kʼame̩wño̩re̩-mi egini mud e̩wñ aluje̩, kʼame̩wño̩re̩-mi egini mud uje̩wñ ñw ame̩wñ iñmi oko chaka, todabu kʼadide ma de̩ n, kʼamadide e-mi ma la tejane̩ ame̩wño̩re̩-mi egini n, chai edʼuje̩wñ ñw o̩la-ma oñ amadide dʼuje̩wñ ñw o̩la-ma ku ma ma la kʼuje̩wñ ñw ame̩wño̩re̩ e-mi egini je̩ n;"
EZK,34,9,"todule̩, ame̩ amadide ala, me̩ gbʼo̩la Jihofa kakini,"
EZK,34,10,"abu kʼOndu Jihofa ka de̩, kakini, Go, omi chʼe̩nagwunyʼamadide le̩; natene ame̩wño̩re̩-mi egini o̩wo̩-ma, oñ nache ku ma we ekʼuje̩wñ ñw ame̩wño̩re̩ egini le je̩; amadide le̩ lañʼakʼuje̩wñ ñw o̩la-ma ge̩ n; naño̩ gba ame̩wño̩re̩-mi egini bʼalu-ma te̩, kʼama ki we echʼuje̩wñ ñwu ma."
EZK,34,11,"Todu abu kʼOndu Jihofa ka de̩, kakini, Go, omi onugo owñ chʼomi-i, atejane̩ ame̩wño̩re̩-mi egini, oñ natene ugbo ku ma jo."
EZK,34,12,"Alu kʼadide atene abujo̩ e-wñ o̩jo̩ kʼi dʼef ame̩wño̩re̩-wñ egini ku ma mukpatuka, abe̩le̩ omi atene ame̩wño̩re̩-mi egini; oñ nagba ma bʼugbo du ku ma kpatuka ru o̩jo̩ kʼomi du kʼane̩ la chubi te̩."
EZK,34,13,"Omi la ako ma kwef amone̩ amone̩ dufu wa, kʼu ño̩ ko ma kwʼojane̩ ojane̩ wa jo̩, tak u nako ma wʼoj ane̩ e-ma onugo; tak omi akʼuje̩wñ ñwu ma je̩ oj uwo uwo Israe̩l o̩la o̩cha o̩cha omi-wñ, kpʼugbo du kʼone̩ dodo ane̩ le̩."
EZK,34,14,Omi akʼije̩ ki nyo̩ ñwu ma je̩. Iga-ma la adʼoj uwo uwo Israe̩l ki gbo̩gba: o̩mo̩ ma adachi jo̩ ef iga o̩me̩me̩le̩; ma ajo̩ oj uwo uwo Israe̩l ajʼije̩ ugbo kʼi ra nyo̩nyo̩.
EZK,34,15,"Omi onugo achʼadide ame̩wño̩re̩-mi egini oñ naje̩ ñwu ma dachi, Ondu Jihofa ka-i."
EZK,34,16,"U la atene e-ki lenyo̩ le̩, oñ nakʼe-ku ma ne tinyo̩ dabiwa, u la aji achiku ki muguche̩, oñ nadʼukpahiu ñw e-kʼi chʼo̩ga; u muda ako abo ki yoyo kpʼabo ki gbiti kpabie̩ rinyo̩; omi akʼije̩ ñwu ma je̩ lʼo̩na kʼoji ajo̩ o̩kpakpa ka."
EZK,34,17,"I la chʼe-me̩, O, ame̩wño̩re̩-mi egini abu kʼOndu Jihofa ka de̩, kakini, Go, omi akʼajo̩ agbagba e̩wño̩re̩ egini kpai e̩wño̩re̩ egini kpʼagbagba amokolo kpʼamobuko̩."
EZK,34,18,"Ejo̩ ugbo ije̩ ki nyo̩ aje̩ chʼe̩wñ ke̩ke̩ eju-me̩, ku me̩ ño̩ nʼe̩re̩-me̩ fʼe̩bo̩bo̩ ije̩-me̩ kpetili mane̩? ku me̩ fʼomi ki de̩ gbaa ñmo̩, tak ame̩ nʼe̩re̩-me̩ fʼe̩bo̩bo̩-wñ bu?"
EZK,34,19,"I chʼe-ame̩wño̩re̩-mi egini, e-kʼame̩ nʼe̩re̩-me̩ te̩mane̩, ama je̩. E-kʼame̩ nʼe̩re̩-me̩ bu, oñ ama ñmo̩."
EZK,34,20,"Todule̩ abu kʼOndu Jihofa aka ñwu ma de̩ kakini, Go, omi de̩, omi akajo̩ agbagba e̩wño̩re̩ egini ki yoyo kpʼe̩wñ o̩re̩ egini ki gbo̩gbe̩."
EZK,34,21,"Todabu ku me̩ nʼakolo kpʼojika ake̩che̩, ku me̩ la nʼigba igba-me̩ aro̩dʼabo̩ kʼo̩ga dʼo̩la-ma, gbogbo taku me̩ fʼuma fiatuka rʼo̩do̩da;"
EZK,34,22,"todule̩ omi ajadu ame̩wño̩re̩-mi egini, ma ñʼachʼe̩wñ aluje̩ ge̩ n; oñ nakajo̩ agbagba e̩wñ ore̩ egini kpai e̩wñ o̩re̩ egini."
EZK,34,23,"Tak u nadʼadide okate dago kʼi ne ma, owñ le̩ akʼuje̩wñ ma je̩, owñ chʼadu-mi Defid; owñ la akʼuje̩wñ ñwu ma je̩, owñ la achʼadide-ma."
EZK,34,24,"Tak omi, Jihofa, achʼO̩jo̩-me̩, oñ adu-mi Defid achʼidachi ef uma; omi, Jihofa ka me̩."
EZK,34,25,"Tak omi akpʼalo ure̩do̩ kpʼama, oñ naje̩ ñw ame̩wñ iñmi ki bie̩ne̩ ki takpa bʼane̩-i te̩; tak ama agugu jʼaje̩tachi to̩ko̩o̩, ma la adachi alolu efoko."
EZK,34,26,Oñ nache kʼama kpʼuña uña ki donyʼuwo-mi daka ki mud e̩nyo̩ kʼO̩jo̩ adʼu ñw one̩; u la aje̩ ñw omi ki lo̩ iko-wñ; e̩nyo̩ awa dab omi ki alo̩ gwo̩gwo̩-gwo̩.
EZK,34,27,"Oli egbili la arʼe̩ro-wñ, ane̩-ile̩ la arʼo̩je̩, oñ ma ajo̩ ane̩-ma to̩koo̩. Taku ma ama ka kʼomi Jihofa de̩, owñ chʼe̩gba kʼu fʼoli uno̩lo̩-ma guche̩, kʼu la mʼuma gba kwef o̩wo̩ abo ku ma ko ma chʼadu."
EZK,34,28,"Ma ñʼachʼe̩wñ aluje̩ ñw abo uche̩ichi uche̩ichi ge̩ n. Ame̩wñ iñmi ile̩-i lañʼako ma je̩ ge̩ n; ma muda ajo̩ to̩ko̩o̩, oñ e̩ne̩ du anyʼuma okpo n."
EZK,34,29,"Tak omi adʼe̩wñ oko ki nʼuwohi gbe̩ kʼi atiga ñwu ma, ukpo̩ta la ñʼakpa ma ane̩ le̩ ge̩ n, anyo̩ abo uche̩ichi uche̩ichi ñʼanʼuma oji ge̩ n."
EZK,34,30,"Tak ama ama ka kʼomi, Jihofa O̩jo̩-ma, dʼugbo ma, ka kʼama abo unyi Israe̩l, chʼabo e-mi, Ondu Jihofa ka-i."
EZK,34,31,"Oñ ame̩, ame̩wño̩re̩-mi egini, owñ chʼame̩wño̩re̩ egini ku me̩ jo̩ oki-je̩-mi, la chʼamone̩, omi, O̩jo̩-me̩ de̩, Ondu Jihofa ka-i."
EZK,35,1,"Anoji e-le̩ o̩la Jihofa ño̩ wʼugbo mi kakini,"
EZK,35,2,"O̩ma one̩, e̩ nafʼeju-we̩ kparʼuwo Seir kʼe̩ kache̩ bʼo ma,"
EZK,35,3,"kʼe̩ la ka ñw u kakini, Abu kʼOndu Jihofa aka de̩ kakini, Go, omi chʼe̩nagwunyʼuwe̩, O uwo Seir, u la anʼo̩wo̩-mi dala akobʼuwe̩, oñ nadʼe̩ chʼalache̩ kpʼe̩wñ awuwu."
EZK,35,4,Nakʼewo ewo-we̩ chʼegbili e̩lanyi kpʼokuta tak uwe̩ achʼalache̩ te̩; tak uwe̩ ama ka kʼomi Jihofa de̩.
EZK,35,5,"Todabu kʼulaka-we̩ chʼo̩ko̩ko̩lo̩, kʼe̩ la kʼamo̩ma Israe̩l rʼef ukpahiu o̩kwo̩chageli iko uchobi-ma, owñ chʼiko udu echi otitala;"
EZK,35,6,"todule̩ Oji-mi! Ondu Jihofa ka-i, omi añwʼuwe̩ che te̩ ñw e̩bie̩, e̩bie̩ la ara nʼuwe̩: abu kʼe̩bie̩ ma chʼe̩wñ ulaka-we̩ n, mak e̩bie̩ aranʼuwe̩."
EZK,35,7,Abe̩le̩ omi ache kʼuwo Seir ki mud alache̩ e-alache̩; oñ nakʼe̩ne̩ ki alale gu ef uwñ du kpai e̩ne̩ kʼi adabiwa da rinyo̩ bʼo̩ te̩.
EZK,35,8,Omi la ache kʼuwo uwo-wñ ki ko̩ ñw abo-wñ ku ma kpa; abo ku ma nʼo̩kwo̩chageli kpa awane̩ o̩la uwo uwo-we̩ kpʼef o̩go̩ o̩go̩-we̩ kpʼo̩na o̩na omi-we̩ chaka.
EZK,35,9,"Omi ache kʼe̩ mud achigodo gbogbo alo, one̩ ñʼadodo ewo ewo-we̩ ge̩ n. Tak ame̩ ama ka kʼomi Jihofa de̩."
EZK,35,10,"Todabu kʼe̩ kakini, Abo uche̩ichi meji-i kpʼane̩ meji-i omi ane̩, awa la agba ñw o̩la-wa; dagba Jihofa chaka do̩mo̩;"
EZK,35,11,"todule̩, Oji-mi, Ondu Jihofa aka-i, Nache teju uwe̩do̩ e-we̩, kpai teju ulie̩na-we̩ e-kʼe̩ che ma kwef ulaka-ma kʼe̩ che; oñ naje̩ ñw ma ma mi ef uma e̩gba kʼu fʼajo̩-we̩ ka kpa."
EZK,35,12,"Tak uwe̩ ama ka kʼomi, Jihofa, gbo̩ icha du kʼe̩ ka ñw uwo uwo Israe̩l, kakini, Ma fʼuma gwʼalache̩, ma mʼu ko ñw a kʼa fʼuma lie̩ me̩."
EZK,35,13,Oñ me̩ nʼalu-me̩ bukpa tʼo̩la-me̩ chagwunyʼumi; o̩la-me̩ ku me̩ ka nyʼumi la nana nyo̩gba; omi gbʼo̩ me̩.
EZK,35,14,"Abu kʼOndu Jihofa ka de̩, e̩gba kʼile̩ du do̩mo̩ agwoguyo̩, naje̩ ñw e̩ chʼalache̩ te̩."
EZK,35,15,"Alu kʼe̩ gwoguyo̩ rʼe̩wñ ogu abo unyi Israe̩l oji, abu ki mud alache̩ te̩, abe̩le̩ omi achʼuwe̩. Uwe̩ achʼalache̩, O uwo Seir, kpai Ido̩m chaka, e-du abo n; tak ama ama ka kʼomi Jihofa de̩."
EZK,36,1,"I la chʼuwe̩, o̩ma one̩, e̩ nakache̩ ñw uwo uwo Israe̩l, kʼe̩ kakini, Ame̩ uwo uwo Israe̩l, me̩ gbʼo̩la Jihofa."
EZK,36,2,"Abu kʼOndu Jihofa aka de̩ kakini, Todabu kʼe̩nebi le̩ ka chʼagwunyʼume̩ kakini, Ibaa! kpai, A fʼotete otete igbele igbele le̩ ne̩ ñw o̩la-wa me̩;"
EZK,36,3,"todule̩ e̩ nakache̩ kʼe̩ kakini, Abu kʼOndu Jihofa aka de̩ kakini, Todu, owñ chʼutodu ku ma fʼume̩ gwʼalache̩, ku ma la kʼame̩ mi o̩wo̩ tʼo̩wo̩ du, ku me̩ ki mud e̩wñ kʼe̩bobo abo uche̩ichi ane̩, kʼamako̩la la mʼume̩ ko nʼalu aka, ku me̩ mud inabali e̩bie̩ne̩ ugbo amone̩;"
EZK,36,4,"todule̩ ame̩ uwo uwo Israe̩l, me̩ gbʼo̩la Ondu Jihofa; Abu kʼOndu Jihofa aka ñw uwo uwo ki gbo̩gba kpʼuwo uwo du, kpʼo̩cha ocha omi, kpʼo̩go̩ o̩go̩, kpʼegbili e̩lanyi kpʼokuta ugbo kʼe̩wñ du ma de̩ n, kpʼewo ewo ku ma hi tinyo̩ le̩, e-ki mud e̩wñ aluje̩ kpʼe̩wñ anyi ñw e̩bobo abo uche̩ichi uche̩ichi ku ma jo̩ daka-i;"
EZK,36,5,"todule̩ abu kʼOndu Jihofa aka de̩ kakini, Ochochi, ef una ogu e̩ja-mi oñ omi fʼo̩la ka nyʼe̩bo̩bo̩ abo uche̩ichi uche̩ichi, kpai nyʼabo Ido̩m, ku ma fʼo̩la ane̩-mi kpe̩ ñw o̩la-ma kpʼuyo̩ ef e̩do̩-ma chaka kpʼe̩de̩te̩ ki dʼef onugo-ma chaka, kʼama ki ne̩ kʼi chʼe̩wñ aluje̩ ñwu ma."
EZK,36,6,"Todule̩ e̩ nakache̩ o̩la ane̩ Israe̩l, kʼe̩ la ka ñw uwo uwo kpʼotete otete kpʼo̩cha o̩eha omi-wñ, kpʼo̩go̩ o̩go̩-wñ kakini, Abu kʼOndu Jihofa aka de̩ kakini, Go, omi ka ef ogu eja-mi kpʼef e̩do̩fulu-mi, todabu ku me̩ te̩tanʼadu anyo̩ kʼabo uche̩ichi uche̩ichi le̩ ko mʼume̩;"
EZK,36,7,"todule̩ abu kʼOndu Jihofa aka de̩ kakini, U mʼo̩wo̩-mi du nyate̩ kakini, Abo uche̩ichi uche̩ichi ku ma jo̩ lʼume̩ daka-i anʼadu anyo̩ e-ma onugo."
EZK,36,8,"I muda chʼame̩, O uwo uwo Israe̩l, ame̩ apa oñ e̩to̩-me̩ aya, me̩ la arʼe̩ro-me̩ ñw abo-mi Israe̩l; todu ama me̩rʼo̩wo̩, ma awʼunyi fai fai."
EZK,36,9,"Todu, go, omi chʼe̩ne̩-me̩, u la arida abʼume̩, ma aluche̩ o̩mo̩, ma agbe̩ e̩wñ;"
EZK,36,10,"naje̩ ñw amone̩ ki wewe oji-we̩, owñ chʼo̩gbo̩dudu abo unyi Israe̩l, o̩chaka-wñ naka-i; one̩ la dodo ewo ewo-wñ, oñ ma akʼunyi egbili e̩lanyi kpʼokuta le̩;"
EZK,36,11,"u la aje̩ ñw one̩ kpʼe̩la abe̩re̩me̩le̩ ki wewe nyo̩gba oji-we̩; oñ ma awewe, ma la abi o̩ma jo̩, oñ naje̩ ñw one̩ dodo ef ume̩ alu ki te̩te de ñwu me̩ o̩gbo̩gba; u la ache enyo̩ ñwu me̩ tʼe-uchane̩-me̩ le̩ le̩ ñwu me̩; tak ame̩ ama ka kʼomi Jihofa de̩."
EZK,36,12,"Ochochi, naje̩ ñw amone̩ ki lule̩ oji-we̩, owñ chʼabo-mi Israe̩l; ama le̩ ane̩ we̩, uwe̩ la ache e̩wñ ogu-ma; e̩ ñʼakʼuma o̩ma ate̩to̩gba-i ge̩ n."
EZK,36,13,"Abu kʼOndu Jihofa aka de̩ kakini, Todabu ku ma ka ñw e̩ kakini, Uwe̩ chʼakʼone̩ mi, uwe̩ te̩takʼamo̩ma abo uche̩ichi-we̩,"
EZK,36,14,"todule̩ uwe̩ ñʼakʼamone̩ mi ge̩ n, uwe̩ la akʼamo̩ma abo uche̩ichi-we̩ ge̩ n, Ondu Jihofa ka-i;"
EZK,36,15,"omi lañʼaje̩ ñw e̩ gbo̩ anyo̩ kʼabo uche̩ichi uche̩ichi ako mʼuwe̩ ge̩ n; e̩ la anʼadu ina kʼamone̩ amone̩ abʼe̩ ge̩ n. E̩ lañʼaje̩ ñw abo uche̩ichi-we̩ ki wane̩ ge̩ n, Ondu Jihofa ka-i."
EZK,36,16,"Abe̩le̩ ge̩ o̩la Jihofa wʼugbo mi kakini,"
EZK,36,17,"O̩ma one̩, e̩gba kʼabo unyi Israe̩l dodo ane̩ e-ma le̩, ma nʼo̩na e-ma kpʼe̩wñ ku ma che fʼu daji: o̩na-ma ku ma le eju-mi dabe̩ne̩ kʼiwa onobule̩ kʼi achʼelifo̩-wñ."
EZK,36,18,"Todule̩ oñ u dʼe̩do̩fulu-mi danyʼuma oji tod e̩bie̩ ku ma du dajʼane̩ le̩, kpai todabu ku ma nʼode ode̩-ma fʼu daji."
EZK,36,19,"U la fʼuma fiatuka rʼef abo uche̩ichi uche̩ichi, oñ ma mukpatuka rʼoj ane̩ ane̩; u fʼajo̩ ka teju o̩na o̩na-ma kpai teju e̩wñ ku ma che̩."
EZK,36,20,"Tak e̩gba ku ma lewa ugbo abo uche̩ichi uche̩ichi, ugbo ku ma nyi le̩, ma fʼodu-mi kiafo̩ kpabie̩; owñ chʼabu kʼamone̩ nʼo̩la-ma aka kakini, Abo Jihofa jo̩-i, ma la kwo bʼoj ane̩-wñ te̩ me̩."
EZK,36,21,"Odu-mi kiafo̩ le̩ muda wʼumi eju, owñ chʼe-kʼabo unyi Israe̩l fʼu kpabie̩ te̩ ef abo uche̩-ichi uche̩ichi ugbo ku ma nyi le̩."
EZK,36,22,"Todule̩ e̩ naka ñw abo unyi Israe̩l, kakini, Abu kʼOndu Jihofa aka de̩, kakini, I chʼutodu me̩ oñ nache-i n, O abo unyi Israe̩l, chai todu odu-mi kiafo̩, e-kʼame̩ fʼu kpabie̩ ef abo uche̩ichi uche̩ichi ugbo ku me̩ nyi le̩."
EZK,36,23,"U la ache kʼodu-mi inaina ki fo̩, owñ chʼe-ku ma fʼu kpabie̩ te̩ ef abo uche̩ichi uche̩ichi, owñ chʼe-kʼame̩ fʼu kpabie̩ alumeji-ma le̩; tak abo uche̩ichi uche̩ichi ama ka kʼomi Jihofa de̩, Ondu Jihofa aka-i, owñ chʼe̩gba kʼomi afo̩ ef ume̩ eju e-me̩."
EZK,36,24,"Todu omi ako me̩ kwef abo uche̩ichi uche̩ichi, kʼu la ako me̩ kwʼoj ane̩ ane̩ du wa jo̩, oñ nako ma wa oj ane̩ e-me̩ onugo."
EZK,36,25,"Omi la adʼomiofo ki fe̩ tafiʼume̩ o̩la, taku me̩ afe̩. Nache ku me̩ fe̩ bʼe̩wñ iwa-me̩ du kpʼode-me̩ du te̩."
EZK,36,26,"Naño̩ dʼe̩do̩ etito̩ ñwu me̩, oñ nadʼafu etito̩ tʼume̩ efu; u la adʼe̩do̩ okuta le̩ bʼef o̩re̩la-me̩ te̩, oñ nadʼe̩do̩ o̩re̩la ñwu me̩."
EZK,36,27,"TakunadʼAfu e-mi tʼume̩ efu, kʼu naje̩ ñw me̩ lule̩ ef uhio̩me̩-mi, tak ame̩ ade oji ajo̩-mi o̩kpakpa ku me̩ che teju-wñ."
EZK,36,28,"Me̩ la adodo oj ane̩ kʼomi du ñw amata-me̩; me̩ la achʼa bo-e-mi, oñ omi achʼO̩jo̩ e-me̩."
EZK,36,29,"U la agba me̩ bʼe̩wñ iwa-me̩ du te̩; tak u nado̩ e̩wñ e̩yo̩ omu wa, oñ naje̩ ñw u nʼawo; u ñʼadʼo̩kpo̩ta nʼume̩ oji ge̩ n."
EZK,36,30,"U la aje̩ ñw e̩ro oli kpʼe̩wñ oko ki nʼawo, kʼabo uche̩ichi uche̩ichi kʼi ño̩ bʼume̩ na tod o̩kpo̩ta ge̩ n."
EZK,36,31,"E̩gbale̩ ame̩ arewa o̩na o̩na-me̩ ki bie̩ne̩ ku me̩ le le̩, kpʼe̩wñ ku me̩ che ki ma nyo̩ n; tak ame̩ amud e̩wñ ihie̩ne̩ eju o̩la-me̩, tod udu ku me̩ fe̩ kpʼe̩wñ ihie̩ne̩ kʼame̩ che."
EZK,36,32,"I chʼutodu e-me̩ oñ nache-i n, Ondu Jihofa aka-i, ame̩ ki fʼe-le̩ ma. Anyo̩ o̩na o̩na-me̩ ki mu me̩, ibe-me̩ ki mudajugu ke, O abo unyi Israe̩l."
EZK,36,33,"Abu kʼOndu Jihofa aka de̩ kakini, O̩jo̩ kʼomi agwe̩ me̩ ku me̩ fe̩ bʼada du ku me̩ je̩ te̩, naje̩ ñw amone̩ ki dodo ewo ewo-i, oñ ma akʼunyi egbili e̩lanyi kpʼokuta le̩."
EZK,36,34,"Taku ma aluche̩ ane̩ ki te̩te̩chʼoku ane̩ te̩, abu ki chaka chʼalache̩ te̩ eju e̩ne̩ du kʼi alale."
EZK,36,35,"Tak ama kakini, Ane̩ ki chʼoku ane̩ te̩-i dabe̩ne̩ kʼuche̩ Ide̩n abajo̩-i; oñ ewo ewo ki chihi, ki chʼachigodo ki chʼuchodo̩ te̩ le̩ chʼenʼaku aku oñ amone̩ dodo jʼo̩mo̩ me̩."
EZK,36,36,"Tak abo uche̩ichi uche̩ichi kibo̩ ku ma jo̩ lʼume̩ daka ama ka kʼomi, Jihofa, fʼugbo ki chʼucho̩do̩ ne, kʼu laño̩ fʼe̩wñ gbe̩ ugbo ki chʼoku ane̩ akwoubi le̩; omi Jihofa ka me̩, omi la ache."
EZK,36,37,"Abu kʼOndu Jihofa aka de̩ kakini, Anoji e-le̩ ge̩, abo unyi Israe̩l atʼuiru ene e̩wñ-i todu kʼu che ñwu ma; omi aje̩ ñw one̩-ma wewe nyo̩gba dab ame̩wño̩re̩ egini."
EZK,36,38,"Dabe̩ne̩ kʼame̩wño̩re̩ egini kiafo̩, dabe̩ne̩ kʼame̩wño̩re̩ egini Je̩rusale̩m e̩gba uje̩wñ uyo̩ ku ma dʼiko-wñ te̩, abe̩le̩ ewo ewo ki chihi te̩ ako̩ ñw ame̩wño̩re̩ egini ku ma chʼone̩; tak ama ama ka kʼomi Jihofa de̩."
EZK,37,1,"O̩wo̩ Jihofa nʼumi oji, oñ i dʼumi dufu ef Afu Jihofa wʼo̩doda, i la dʼumi guane̩ alumeji o̩go̩ le̩; i la che̩ko̩ ñw achiku."
EZK,37,2,"Tak i je̩ ñwu mi lale gu ef uwñ du ugbo tʼugbo du. E̩ la go, i la wewe tabale ef o̩go̩ ki te̩ gbaa le̩; e̩ la go, i la chʼe̩gbe̩ nana."
EZK,37,3,"Tak i ka ñwu mi kakini, O̩ma one̩, achiku-i neke adeju? Oñ u dobi kakini, O Ondu Jihofa, uwe̩ ma."
EZK,37,4,"Tak i ño̩ ka ñwu mi kakini, Kache̩ bʼachiku-i ma, kʼe̩ la ka ñwu ma kakini, O ame̩ achiku e̩gbe̩-i, me̩ gbʼo̩la Jihofa ke."
EZK,37,5,"Abu kʼOndu Jihofa aka ñw achiku-i de̩, kakini, Go, omi aje̩ ñw iñmi mugudu tʼef ume̩, oñ ame̩ adeju."
EZK,37,6,"Nako ili nyʼume̩, u la ñʼakʼo̩re̩la wa abʼume̩ ma, oñ nadʼaño̩ bʼume̩ ma, kʼu nadʼafu tʼume̩ efu, tak ame̩ adeju; oñ ame̩ ama ka kʼomi Jihofa de̩."
EZK,37,7,"Abe̩le̩ u kwokache̩ alu ku ma ñwa ñwu mi. Oñ abu kʼu do̩mo̩ akache̩, ekuku chane̩, e̩ la go ane̩ kwomiejo; tak achiku achiku le̩ hi mʼomune̩, achiku du kwokado achiku e-wñ."
EZK,37,8,"Tak u go, oñ go, ili la manyʼu, oñ o̩re̩la mute̩gu wa, año̩ la bʼuma ma; afu du muda dʼef uma n."
EZK,37,9,"Tak I ka ñwu mi kakini, Kache̩ ñw afu, kache̩, uwe̩ o̩ma one̩, kʼe̩ la ka ñw afu kakini, Abu kʼOndu Jihofa aka de̩ kakini, E̩ kwʼugbo afu me̩le̩ le̩ wa, O afu, kʼe̩ ñmirʼabo ku ma kpa-i, kʼama ki deju."
EZK,37,10,"Abe̩le̩ u kache̩ alu kʼi ñwa ñwu mi, oñ afu iñmi mugudu ʼtef uma taku ma deju, oñ ma mʼe̩re̩-ma ko dʼane̩ dago, uwewe-ma nana tabale."
EZK,37,11,"Tak i ka ñwu mi kakini, O̩ma one̩, achiku achiku-i chʼo̩gbo abo unyi Israe̩l chaka. Go, ama kakini, Achi-ku-wa gbe̩ rinyo̩, ukjbeno-wa la lenyo̩; ma fʼuwa ko̩da rinyo̩ hioko."
EZK,37,12,"Todule̩ e̩ nakache̩, kʼe̩ ka ñwu ma kakini, Abu kʼOndu Jihofa aka de̩ kakini, Me̩ go, omi abi alu ura-me̩, oñ naje̩ ñwu me̩ kwʼef ura-me̩ dufu, O abo-mi; u la ako me̩ wa ane̩ Israe̩l."
EZK,37,13,"Tak ame̩ ama ka kʼomi Jihofa de̩, owñ chʼe̩gba kʼu mʼalu ura-me̩ bi, kʼu la je̩ ñwu me̩ mute̩gu kwʼef ura-me̩ dufu wa, O abo-mi."
EZK,37,14,"Tak u nadu Afu-mi tʼef ume̩, oñ ame̩ adeju, tak u nako me̩ jʼoj ane̩ e-me̩ onugo: oñ ame̩ ama ka kʼomi Jihofa ka, u laño̩ che ge̩, Jihofa ka-i."
EZK,37,15,"O̩la Jihofa ño̩ wʼugbo mi ge̩ kakini,"
EZK,37,16,"I la chʼuwe̩, o̩ma one̩, mʼoliʼka du, kʼe̩ ko̩ nyʼu kakini, Todu Juda kpai tod amo̩ma Israe̩l ame̩nu-mana-wñ le̩; tak e̩ mʼoli omune̩ du, kʼe̩ ko̩ nyʼu kakini, Todu Jose̩f, oli e-Ifraim, kpʼabo unyi Israe̩l ame̩numana-wñ le̩ chaka;"
EZK,37,17,"tak e̩ mʼama meji koga mʼomune̩ ñw o̩la-we̩ ki mud oli okate, kʼama ki mud okate ef o̩wo̩-we̩."
EZK,37,18,"Tak e̩gba kʼamo̩ma abo-we̩ aka ñw e̩ kakini, Uwe̩ aña wa e̩wñ ki chʼofe e̩wñ kʼe̩ che-i n?"
EZK,37,19,"E̩ ka ñwu ma kakini, Abu kʼOndu Jihofa aka de̩ kakini, Go, omi adʼoli Jose̩f, kʼi dʼo̩wo̩ Ifraim, kpʼo̩lo̩pu o̩lo̩pu Israe̩l ame̩nu-mana-wñ le̩, oñ nako ma dama kpʼoli e-Juda le̩, kʼu fʼuma che oli okate, tak ama achʼokate ef o̩wo̩-mi."
EZK,37,20,Oñ oli kʼe̩ ko̩ e̩wñ nyʼu le̩ ajʼef o̩wo̩-we̩ eju-ma.
EZK,37,21,"Tak e̩ ka ñwu ma kakini, Abu kʼOndu Jihofa aka de̩ kakini, Go, omi akʼamo̩ma Israe̩l kwef abo uche̩ichi uche̩ichi ugbo ku ma nyi le̩ dufu oñ nako ma kwʼo̩wo̩ tʼo̩wo̩ ugbo tʼugbo du wa jo̩, kʼu nako ma wʼane̩ e-ma onugo."
EZK,37,22,"Tak u nako ma che abo uche̩ichiʼka oj ane̩-i, oj uwo uwo Israe̩l; onuʼkate la achʼonu-ma chaka; ma ñʼachʼuche̩ichi meji ge̩ n, ma ñʼakpe̩ rʼojane̩ ojane̩ amonu meji ate̩tʼo̩gba-i ge̩ n."
EZK,37,23,"Ma lañʼanʼode ode-ma kpʼe̩wñ-ma ki akʼone̩ e̩do̩fulu ire̩, kpai ada ku ma je̩ fʼo̩la-ma daji ge̩ n; omi muda ajadu ma kwʼugbo ku ma dodo ku ma dure le̩ chaka; u la agwe̩ ma hiolo; abe̩le̩ taku ma achʼabo-mi, oñ omi achʼO̩jo̩ e-ma."
EZK,37,24,"Taku Defid, adu-mi, ajʼonu-ma, o̩chaka-ma la anʼadide okate; ma la alule̩ tʼeju oji ajo̩-mi o̩kpakpa, ma la ade e̩wñ uhio̩me̩-mi, ku ma che teju-wñ."
EZK,37,25,"Ma la adodo oj ane̩ kʼu du ñw adu-mi Jekob ugbo kʼamata-me̩ dodo le̩; o̩mo̩ ma la adodo jo̩, ama kpʼamo̩ma-ma kpʼamaaju-ma ogbegbele̩; oñ Defid, adu-mi Je̩, achʼidachi-ma ogbegbele̩ ge̩."
EZK,37,26,"Anoji e-le̩ ge̩, omi akpʼalo ure̩do̩ kpʼama; alo e-ogbegbele̩ i ache ñwu ma. Omi la ako ma jo̩, kʼu la aje̩ ñwu ma wewe nyo̩gba, oñ nadʼuña-mi kiafo̩ tʼalumeji ma ogbegbele̩."
EZK,37,27,"Uña ugugu-mi ñʼabʼuma oji ma, oñ omi achʼO̩jo̩ e-ma, ama la achʼabo e-mi."
EZK,37,28,"Tak abo uche̩ichi uche̩ichi ama ka kʼomi, Jihofa, ache ñw abo Israe̩l ku ma fo̩, owñ chʼe̩gba kʼuña-mi kiafo̩ adʼalumeji-ma o̩gbegbele̩."
EZK,38,1,"Tak o̩la Jihofa wʼugbo mi kakini,"
EZK,38,2,"O̩ma one̩, fʼeju-we̩ kparu Go̩g e-ane̩ Mago̩g, kʼi chʼidachi ki tʼo̩gba Ro̩sh kpai Me̩she̩k kpai Tubal, kʼe̩ kache̩ bʼo ma,"
EZK,38,3,"kʼe̩ ka kakini, Abu kʼOndu Jihofa aka de̩ kakini, Go, omi chʼe̩nagwunyu-we̩, O Go̩g, idachi ki tʼo̩gba e-Ro̩sh kpai Me̩she̩k kpai Tubal le̩."
EZK,38,4,"Omi la arʼuwe̩ da tʼubi, oñ nakʼuwo̩ tunyʼalu-we̩, u la akʼuwe̩ kpʼabogu-we̩ chaka tʼamanya tʼamananya dufu, o̩chaka-ma fʼo̩lʼogu ji kpa, o̩wo̩ one̩ lile ku ma ne̩ o̩kpatabe̩li kpʼugbe̩yo̩, o̩kwo̩chageli jʼo̩wo̩-ma chaka;"
EZK,38,5,"Pe̩r-sia kpai Kush kpai Put manyʼuma, o̩chaka-ma nʼugbe̩yo̩ kpʼukata ebije;"
EZK,38,6,"Go̩me̩r kpʼo̩wo̩ one̩-wñ chaka; abo unyi Togama, otitala o̩wo̩ o̩pata ate̩ le̩, kpʼo̩wo̩ one̩-wñ chaka; owñ chʼamone̩ wewe ku ma amanyʼuwe̩."
EZK,38,7,"Fʼo̩la-we̩ mu, ochochi, fʼo̩la-we̩ mu, uwe̩ kpai o̩wo̩ one̩ ku ma jeju ugbo we̩ le̩, kʼuwe̩ ki chʼonu ogu ñwu ma."
EZK,38,8,"E̩ jʼo̩jo̩ wewe taku ma awa fejudʼe̩: iko o̩do̩ e-otitala uwe̩ agudu tʼoj ane̩ ku ma bʼo̩kwo̩chageli gba, ku ma ya kwʼef amone̩ amone̩ wewe jo̩, oj uwo uwo Israe̩l, ki te̩te̩chʼegbili e̩lanyi kpʼokuta; ku ma muda du kwef amone̩ amone̩ wa, taku ma adodo jo̩ to̩ko̩o̩, o̩chaka-ma."
EZK,38,9,"Uwe̩ la ate̩gu, uwe̩ awa dab omi ki du awa, uwe̩ la adab akpa kʼe̩ bʼoj ane̩ le̩ ma, uwe̩ kpʼo̩wo̩ o̩wo̩ one̩-we̩ chaka, kpʼamone̩ amone̩ wewe manyʼuwe̩."
EZK,38,10,"Abu kʼOndu Jihofa aka de̩ kakini, I awatu o̩jo̩ le̩ kʼibe e̩wñ awʼef uwe̩, tak uwe̩ añwa ibe e̩bie̩ne̩;"
EZK,38,11,"uwe̩ la aka kakini, Nate̩gu nyʼane̩ kʼewo ewo-wñ ma nʼaku n; nanyʼugbo abo ku ma jʼañmi, ku ma jo̩ to̩ko̩o̩ le̩, o̩chaka-ma jo̩ ofo ma nʼaku n, ma la nʼoli otuka n, ma la nʼe̩wñ ki are alaku n;"
EZK,38,12,"kʼu mʼe̩wñ kʼogu aje̩ ko, kpʼe̩wñ aluje̩; kʼe̩ rʼo̩wo̩-we̩ da akobʼegbili e̩lanyi kpʼokuta ugbo kʼamone̩ dodo jo abajo̩-i, kpai akobʼamone̩ ku ma ya kwef abo uche̩ichi uche̩ichi le̩ jo̩, ku ma nʼame̩wñ ukpa kpʼane̩ ku ma dodo alumeji ane̩-ile̩."
EZK,38,13,"Shiba kpai Dedan kpʼamachinyama Tarshish, manyʼamo̩ma idu-wñ chaka aka ñw e̩ kakini, Uwe̩ wa kʼe̩ kʼane̩ je̩? uwe̩ kʼo̩gbadu-we̩ jeju kʼe̩ mʼe̩wñ aluje̩ ko? kʼe̩ mʼajifa kpʼo̩jamalia ko? kʼe̩ mʼame̩wñ ukpa kpʼane̩ ko, kʼe̩ kʼane̩ e̩kute̩ je̩?"
EZK,38,14,"Todule̩, o̩ma one̩, e̩ kache̩ kʼe̩ ka ñwu Gog, kakini, Abu kʼOndu Jihofa aka de̩ kakini, O̩jo̩ kʼabo-mi Israe̩l jo̩ to̩ko̩o̩ le̩, uwe̩ ama n?"
EZK,38,15,"Tak uwe̩ akwo uña-we̩ kwʼugbo ki chʼotitala o̩wo̩ o̩pata ate̩ le̩, owñ chʼuwe̩ kpʼamone̩ amone̩ wewe manyʼuwe̩, o̩chaka-ma atʼanʼamanya, o̩gbadu ma atabale, abogu-wñ la agbiti;"
EZK,38,16,"tak uwe̩ ate̩gu wa kʼe̩ kobo̩ abo-mi Israe̩l, dabe̩ne̩ kʼakpa ki abʼoj ane̩ ma. Oñ i awache iko o̩jo̩ otitala, kʼomi adʼuwe̩ wa akobʼane̩-mi kʼabo uche̩ichi uche̩ichi ki fʼumi ma, e̩gba kʼu chʼo̩la-mi kʼu fo̩ alumeji-we̩ eju-ma, O Go̩g."
EZK,38,17,"Abu kʼOndu Jihofa ka de̩ kakini, Uwe̩ chʼe̩ne̩ kʼomi nʼo̩la-wñ aka igbegbele alu amadu-mi amakache̩ Israe̩l kʼama kache̩ iko le̩ gbogbo nyʼo̩do̩ wewe ka kʼomi ma du we̩ wa akobʼuma?"
EZK,38,18,"I la awache iko le̩, e̩gba ku Go̩g awa kobʼane̩ Israe̩l, Ondu Jihofa ka-i, tak e̩do̩fulu-mi ate̩gu tʼumi eju."
EZK,38,19,"Todu ef ogu-mi kʼu naja, kpʼef una o̩fu e̩do̩-mi u ka, kakini, O̩jo̩ le̩ emiejo inaina ade̩ ane̩ Israe̩l chuu;"
EZK,38,20,"kʼame̩ja ohimini kpʼame̩we̩ ojale, kpʼame̩wñ iñmi egbili kpʼe̩wñ du ki afa, kʼi afa ane̩pe̩te̩, kpʼamone̩ du ku ma jo̩ eju ile̩-i, amiejo eju-mi ki dane̩ o̩mo̩, uwo uwo ki gbo̩gba agulo̩ wane̩, oñ ugbo ki dago kpakpa awane̩, aku aku du la awʼane̩pe̩te̩."
EZK,38,21,Tak u nadʼudo̩ ugbo du uwo uwo-mi kʼo̩kwo̩chageli ki lewa akobʼo̩. O̩kwo̩chageli e̩ne̩ne̩ne̩ne̩ akobʼo̩maye-wñ.
EZK,38,22,Oñ u nanʼe̩wñ ibi kpʼe̩bie̩ bʼo̩ kajo̩; u la aje̩ ñw omi akiliwo kpʼokuta o̩mo̩jo̩cha lile kpʼuna kpʼitolu ki lo̩ bʼowñ kpʼo̩wo̩ abo-wñ kpʼamone̩ amone̩ wewe ku ma jʼugbo-wñ ma.
EZK,38,23,"Tak u nache kʼomi onugo anana eju-ma, kʼu ño̩ fo̩, oñ naje̩ ñwu ma fʼumi ma eju abo uche̩ichi uche̩ichi wewe; tak ama ama ka kʼomi Jihofa de̩."
EZK,39,1,"I lachʼuwe̩, o̩ma one̩, kache̩ bi Go̩g ma, kʼe̩ ka kakini, Abu kʼOndu Jihofa aka de̩ kakini, Go, omi chʼe̩nagwunyʼuwe̩, O Go̩g, idachi Ro̩sh kpai Me̩she̩k kpai Tubal le̩;"
EZK,39,2,"oñ narʼuwe̩ da, tak u nanʼe̩ alo, oñ naje̩ ñw e̩ mute̩gu kwʼugbo ki chʼotitala o̩wo̩ o̩pata ate̩ wa; u la adʼuwe̩ wa oj uwo uwo Israe̩l,"
EZK,39,3,"tak u nadʼe̩wñ gwʼo̩o̩do̩-we̩ bʼo̩wo̩-we̩ awohi te̩, oñ naje̩ ñw o̩fa-we̩ ñwa nʼane̩ bʼo̩wo̩-we̩ awo̩to̩ te̩."
EZK,39,4,"Uwe̩ awane̩ oj uwo uwo Israe̩l, uwe̩, kpʼo̩wo̩ o̩wo̩ amone̩-we̩ chaka, kpai amone̩ amone̩ ku ma jʼugbo we̩. Nadʼe̩ ñw ame̩we̩ uche̩ uche̩ du ku ma chʼe̩ño̩ e̩la, kpʼame̩wñ iñmi egbili ku ma mʼe̩ du je̩."
EZK,39,5,"Uwe̩ awane̩ egbili gbaa; todu omi ka me̩, Ondu Jihofa ka-i."
EZK,39,6,"Tak u nadʼuna kpuche̩ ru Mago̩g, kpʼabʼoji abo ku ma dodo to̩ko̩o̩ o̩lʼomi omi ma; tak ama ama ka kʼomi Jihofa de̩."
EZK,39,7,"U la aje̩ ñwu ma fʼodu-mi kiafo̩ ma alumeji abo-mi Israe̩l; u lañʼaje̩ ñwu ma fʼodu-mi kiafo̩ kpabie̩ ge̩ n; tak abo uche̩ichi uche̩ichi ama ka kʼomi Jihofa de̩, kʼu chʼe̩ne̩ kiafo̩ efu Israe̩l."
EZK,39,8,"Go, i awa, i la ache, Ondu Jihofa ka-i; O̩jo̩ kʼomi te̩tako̩la-wñ tane̩ le̩ de̩."
EZK,39,9,"Tak abo ku ma dodo ewo ewo Israe̩l adufu, oñ ma anʼido̩na ogu kʼuna ku ma gujo rinyo̩, tʼo̩kpatabeli, tʼugbe̩yo, tʼo̩o̩do̩, tʼo̩fa, kpai ugbolo ku ma ko nʼo̩wo̩, kpʼo̩kwo̩chageli, oñ ma anʼabʼe-le̩ kʼuna o̩do̩ mebie;"
EZK,39,10,"todule̩ ma ñʼachʼiji kwʼoko wa n, ma la alo̩ oli efoko wane̩ n, todu ama anʼe̩wñ ido̩na ogu le̩ kʼuna; oñ abo ku ma ko ma che e̩wñ kʼogu je̩ le̩ amud e̩wñ kʼogu e-ma je̩, ma la akʼabo ku ma ko ma chʼe̩wñ aluje̩ chʼe̩wñ aluje̩ e-ma, Ondu Jihofa ka-i."
EZK,39,11,"Oñ i awache iko le̩, kʼomi adʼuña kʼi aji one̩-wñ ñw Go̩g oj ane̩ Israe̩l, owñ chʼogo̩ abo ku ma lale gudu kʼi dʼo̩wo̩ olodudu ohimini abadi le̩ e-le̩ akpʼo̩na nyʼabo ku ma lale gudu ku ma we ele; o̩mo̩ ma ako Go̩g kpʼo̩wo̩ one̩-wñ ji chaka, ma la adʼodu o̩mo̩ ko̩ O̩go̩ Hamo̩n-go̩g."
EZK,39,12,Abo unyi Israe̩l ajʼef oku-ma eji ochu mebie kʼama ki fʼane̩ le̩ gwo rinyo̩.
EZK,39,13,"Ochochi, o̩chaka abo ane̩-i ako ma ji; oñ i amud e̩wñ uwohi ñwu ma o̩jo̩ kʼu fʼojima-mi ne̩, Ondu Jihofa ka-i."
EZK,39,14,"Ma la achi amone̩ tʼef uko̩lo̩ le̩ ku ma atale ane̩-i e̩gbadu, oñ abo ku ma akʼoku one̩ ki bo̩ oj ane̩-i ji ale bʼabo ku ma tale le̩ ku ma fʼu gwo rinyo̩; ochu mebie le̩ ki jo̩ taku ma atejane̩."
EZK,39,15,"Tak abo ku ma tale oj ane̩-i alale gu ef uwñ du, oñ e̩gba ku ma fʼachiku one̩ li ma adʼujiwe-wñ dago, gbogbo tak abo ku ma kʼone̩ ji lewa mʼu du aji ef o̩go̩ Hamon-go̩g,"
EZK,39,16,(ma la ñʼadʼewoʼka ko̩ Hamo̩na ge̩). Abe̩le̩ ma ache kʼane̩ le̩ ki fe̩.
EZK,39,17,"I la chʼuwe̩, o̩ma one̩, abu kʼOndu Jihofa ka de̩ kakini, E̩ nako̩la ñw ame̩we̩ uche̩ uche̩ du, kpʼame̩wñ iñmi egbili okoke du kakini, Me̩ kʼo̩la-me̩ jeju, ku me̩ lewa; kʼo̩la-me̩ wa jo̩ o̩wo̩ tʼo̩wo̩ du ñw iche̩bo̩-mi kʼu nache todu me̩, owñ chʼiche̩bo̩ akakata oj uwo uwo Israe̩l kʼame̩ ki je̩ o̩re̩la ku ma ñmo̩ e̩bie̩."
EZK,39,18,"Ame̩ aje̩ o̩re̩la amagbiti, me̩ la añmo̩ e̩bie̩ amidachi ile̩, e-amo̩kolo kpʼamo̩mala kpʼe-amo̩buko̩ kpʼamo̩kokuno̩, iche̩ka-ma chʼamala Beshan ki yoyo le̩."
EZK,39,19,"Ame̩ la ajʼula gbogbo tak efu-me̩ ko̩, me̩ la añmo̩ e̩bie̩ gbogbo tak i mu me̩, owñ chʼe-iche̩bo̩-mi kʼu che todu me̩."
EZK,39,20,"Efu-me̩ la ako̩ ñw amanya kpʼabo ku ma gwa o̩kogu kpʼamagbiti kpʼabogu chaka oj itebulu e-mi, Ondu Jihofa ka-i."
EZK,39,21,"Tak omi adʼojima-mi te̩ ef abo uche̩ichi uche̩ichi; oñ abo uche̩ichi du ali oj ajo̩-mi kʼu che teju-wñ, kpʼo̩wo̩-mi kʼu du nʼuma oji."
EZK,39,22,"Abe̩le̩ abo unyi Israe̩l ama ka kʼomi Jihofa, O̩jo̩-ma de̩, akwʼo̩jo̩ le̩ nyʼate̩to̩gba-wñ."
EZK,39,23,"Tak abo uche̩ichi uche̩ichi ama ka kʼabo unyi Israe̩l nyʼef amu tod udu ku ma fe̩; todabu ku ma fʼada-mi je̩, kʼu la meju-mi du maja bʼuma te̩; abe̩le̩ omi mʼuma ko jʼef o̩wo̩ ame̩no̩la-ma. O̩chaka-ma lewane̩ alu o̩kwo̩chageli."
EZK,39,24,"Teju alu kʼiwa-ma de̩ kpai teju alu kʼada ku ma je̩ de̩, oñ u che ma; u la mʼeju-mi du maja bʼuma te̩."
EZK,39,25,"Todule̩ abu kʼOndu Jihofa ka de kakini, Fai tak u narʼamu Jeko̩b da, oñ nail o̩gbo abo unyi Israe̩l du ejumomi; oñ najogu tod odu-mi kiafo."
EZK,39,26,"Ma agbenyo anyo̩-ma kpʼo̩wo̩ ku ma du tef ukpo aro ñwu mi chaka, e̩gba ku ma gugu oj ane̩-ma to̩ko̩o̩. E̩ne̩ du la anyʼuma okpo n,"
EZK,39,27,"e̩gba kʼu mʼuma ko kwʼef amone̩ amone̩ wa kʼu ño̩ mʼuma yajo̩ kwʼoj ane̩ oj ane̩ ame̩nebi-ma, kʼu la mud e̩ne̩ kiafo̩ ef uma eju abo uche̩ichi uche̩ichi wewe."
EZK,39,28,"Tak ama ama ka kʼomi Jihofa, O̩jo̩-ma de̩, oñ chʼabu kʼu je̩ ñwu ma nyʼef amu ef abo uche̩ichi uche̩ichi, kʼu laño̩ mʼuma ko wa oj ane̩-ma ajo̩; u ñʼatʼe̩ne̩ du ef uma no tʼo̩mo̩ ge̩ n;"
EZK,39,29,"u lañʼadʼeju-mi maja bʼuma te̩ ge̩ n; todu u mʼAfu-mi du danyʼunyi abo Israe̩l, Ondu Jihofa ka-i."
EZK,40,1,"O̩do̩ ogu nyoke me̩lu ku ma mu wa lo, e̩gba uchane̩ o̩do̩ le̩, o̩jo̩ e̩ke̩gwa ochu, owñ chʼo̩do̩ e̩ke̩gwe̩le̩ ku ma kpʼewo le̩ fo̩, eñeñini o̩jo̩ le̩, o̩wo̩ Jihofa nʼumi oji, oñ i mʼumi du nyʼomo̩."
EZK,40,2,"Ef ane̩ ego e-O̩jo̩ i mʼumi du nyʼoj ane̩ Israe̩l, oñ i mʼumi du gugu oj uwo ki gbo̩gba tabale. E̩wñ ki dab akala ewo dʼoji-wñ o̩wo̩ o̩pata o̩gane̩."
EZK,40,3,"Oñ i mʼumi du nyʼo̩mo̩; e̩ la go, one̩ dʼo̩mo̩, e̩ go i dabe̩ne̩ kʼebije ikpa eju, i nʼiku owu o̩wo̩-wñ kpʼelikpo uñwa; oñ i dago alaku-wñ."
EZK,40,4,"Tak e̩ne̩ le̩ ka ñwu mi kakini, O̩ma one̩, e̩ nʼeju-we̩ go, kʼe̩ la nʼeti-we̩ gbo̩, kʼe̩ dʼe̩do̩-we̩ tʼe̩wñ du kʼu nadu ña we̩; todu ma dʼe̩ wʼemi kʼu kʼe̩wñ-i ñʼuwe̩; e̩wñ du kʼe̩ li e̩ mudu ka ñw abo unyi Israe̩l."
EZK,40,5,"E̩ la go, aku la chʼe̩bu lʼunyi le̩ daka, elikpo uñwa-wñ la dʼo̩wo̩ e̩ne̩ le̩, ujiji-wñ chʼohibo̩wo̩ me̩fa, ohiba e-le̩ chʼowoʼka nyʼo̩gabaʼka oji; abe̩le̩ i fʼukpa o̩do̩-wñ ñwa, elikpoʼka, o̩gba-wñ la chʼelikpoʼka ge̩."
EZK,40,6,"Tak i lewa ugbo alaku kʼi akpejurʼo̩wo̩ olodudu, oñ i mute̩gu ubo̩-wñ, tak i fʼalugbo̩na-wñ ñwa, unabe̩-wñ chʼelikpoʼka; kpʼalugbo̩na ekeji, i ño̩ chʼelikpoʼka ge̩."
EZK,40,7,"Ujiji unyi ide-wñ du chʼelikpoʼka, unabe̩-wñ la chʼelikpoʼka; owe agbagba unyi ide unyi ide chʼohibo̩wo̩ me̩lu; oñ alugbo̩na alaku kʼi dʼugbo agbnru alaku o̩wo̩ unyi le̩ chʼelikpoʼka ge̩."
EZK,40,8,"I ño̩ fʼagbaru alaku o̩wo̩ unyi le̩ ñwa, i chʼelikpoʼka."
EZK,40,9,"Tak i fʼagbaru alaku ñwa, ohibo̩wo̩ me̩jo̩; kpʼoli ugbogaga-wñ, ohibo̩wo̩ meji eji, agbaru alaku le̩ la dʼo̩wo̩ unyi."
EZK,40,10,"Unyi ide unyi ide alaku o̩wo̩ olodudu chʼe̩ta ej emi, kpʼe̩ta ej ano̩mo̩; e̩ñwa e̩te̩ta-wñ chʼokate; oli ugbogaga-wñ laño̩ chʼe̩ñwaʼka e-ejemi kpʼe-ejano̩mo̩-wñ."
EZK,40,11,"Tak i fʼunabe̩ alu o̩na ñwa, ohibo̩wo̩ me̩gwa; kpʼujiji alaku-wñ, i chʼohibo̩wo̩ me̩gwe̩ta."
EZK,40,12,"Ajita la dʼo̩gba unyi ide le̩ okoke; o̩wo̩ʼka ajita le̩ chʼohibo̩wo̩ʼka, o̩wo̩ ekeji ño̩ chʼohibo̩wo̩ʼka; unyi ide le̩ chʼohibo̩wo̩ me̩fa o̩wo̩ mejeji-wñ."
EZK,40,13,"Tak i fʼalaku ñwa akwo ojokunyi unyi ideʼka kad ojokunyi ekeji, unabe̩-wñ chʼohibo̩wo̩ ogue̩lu; alugbo̩na kpejurʼalugbo̩na."
EZK,40,14,"I ño̩ fʼoli ugbogaga-wñ che, ohibo̩wo̩ o̩gbo̩ me̩ta; ologbo-wñ la te̩ gbogbo kad oli ugbogaga le̩ lʼalaku le̩ daka."
EZK,40,15,Akwo̩gba alaku ugbo ku ma gudu wa le̩ kad o̩gba agbaru alaku ej efu chʼohibo̩wo̩ ooje.
EZK,40,16,Unyi ide unyi ide le̩ nʼope ope kpʼoli ugbogaga-wñ ejefu alaku lʼo daka; abe̩le̩ i te̩ gbogbo kad oli akofida-wñ; ejefu-wñ chʼope ope aledaka. Oli ki dab e̩kpe̩ che̩ko̩ nyʼo̩lʼoli ugbo̩gaga-wñ.
EZK,40,17,"Tak i dʼumi wʼef ologbo ejo̩do̩da, go, unyi unyi jʼo̩mo̩ kpai ajita ku ma gwu lʼologbo le̩ daka; unyi ogue̩gwa jʼoj ajita ku ma gwu le̩."
EZK,40,18,"Ajita le̩ la dʼakolo alaku alaku le̩, ujijiwñkpʼalaku alaku chʼe̩re̩ʼka. Owñchʼajita e-o̩gane̩."
EZK,40,19,Tak i fʼunabe̩-wñ ñwa akwʼo̩gba alaku e-o̩gane̩ gbogbo wa kad o̩gba anuku ejo̩do̩da-wñ. O̩wo̩ olodudu-wñ kpʼo̩wo̩ o̩pata-wñ ate̩ chʼohibo̩wo̩ ogu-me̩lu.
EZK,40,20,Tak i ño̩ fʼujiji kpʼunabe̩ alaku ologbo e-ododa ki kpejurʼo̩wo̩ o̩pata ate̩ ñwa.
EZK,40,21,"Unyi ide-wñ la chʼe̩ta ejemi kpʼe̩ta ejano̩mo̩-wñ; oñ oli ugbogaga-wñ kpʼoli ako̩fida-wñ dʼalu kʼe̩ñwa alaku ejodudu de̩; ujiji-wñ chʼohibo̩wo̩ ooje, unabe̩-wñ la chʼohibo̩-wo̩ ogue̩lu."
EZK,40,22,E̩ñwa ope-wñ kpʼoli akofida-wñ kpʼoli-wñ ki dab e̩kpe̩ le̩ dʼalu kʼe̩ñwa alaku ki kpejurʼo̩wo̩ olodudu le̩ de̩; ubo̩-wñ ku ma a te̩gu tʼef uwñ chʼebie; oli ako̩fida-wñ la jʼo̩gba-ma o̩mo̩.
EZK,40,23,"Alaku anuku ki kpejurʼo̩wo̩ ekeji la do̩mo̩, tʼo̩wo̩ o̩pata ate̩-wñ tʼo̩wo̩ olodudu-wñ. Tak i ñwa kwʼalakuʼka tʼalaku ekeji, oñ ujiji-wñ chʼohibo̩wo̩ ogume̩lu."
EZK,40,24,"Tak i ne̩ mi le tʼo̩wo̩ o̩pata o̩gane̩; e̩ la go, alakuʼka do̩mo̩ ki kpejurʼo̩wo̩ o̩pata o̩gane̩. Oñ i fʼoli ugbogaga-wñ kpʼoli ako̩fida-wñ ñwa, teju e̩ñwa-i."
EZK,40,25,"Ope ope la jʼef uwñ kpʼef ako̩fida-wñ le daka dab ope ekeji le̩. Ujiji-wñ la chʼohibo̩wo̩ ooje, oñ unabe̩-wñ chʼohibo̩wo̩ ogue̩lu."
EZK,40,26,"I la nʼubo̩ mebie ku ma te̩gu le tʼef uwñ, oli ako̩-fida-wñ la jʼo̩gba-ma o̩mo̩; i ño̩ nʼoli ki dab e̩kpe̩ le̩, oka-wñ dʼo̩wo̩ ejemi-wñ omune̩ la dʼo̩wo̩ ej ano̩mo̩ o̩la oli ugbo̩gaga-wñ."
EZK,40,27,Oñ anuku nʼalaku o̩wo̩ o̩pata o̩gane̩ ge̩; tak i ñwa akwo alakuʼka tʼalaku ekeji alerʼo̩wo̩ o̩pata o̩gane̩ le̩ oñ i chʼohibo̩wo̩ ogume̩lu.
EZK,40,28,"Tak i mʼumi du lʼalaku o̩wo̩ o̩pata o̩gane̩ le̩ wʼef anuku. Tak i fʼalaku o̩wo̩ o̩pata o̩gane̩ le̩ ñwa teju alu kʼe̩ñwa abʼe-le̩ de̩,"
EZK,40,29,"kpʼunyi ide-wñ unyi ide-wñ kpʼoli ugbogaga-wñ kpʼoli akofida-wñ; ope ope jʼo̩la-wñ kpʼo̩la oli ako̩fida-wñ ale daka, ujiji-wñ la chʼohibo̩wo̩ ooje, oñ unabe̩-wñ chʼohibo̩wo̩ ogue̩lu."
EZK,40,30,"Oli akofida-wñ la jo̩ lʼo daka, ujiji-wñ chʼohibo̩wo̩ ogue̩lu, unabe̩-wñ la chʼohibo̩wo̩ me̩lu."
EZK,40,31,Oli ako̩fida-wñ la jʼo̩wo̩ ologbo o̩do̩da; oli ki dab e̩kpe̩ la jʼo̩la oli ugbogaga-wñ; ate̩gu-wñ la chʼubo̩ me̩jo̩.
EZK,40,32,Tak i mʼumi du wʼef anuku o̩wo̩ olodudu-wñ; oñ i fʼalaku-wñ ñwa teju e̩ñwa e-le̩ ge̩;
EZK,40,33,"e̩ñwa unyi ide-wñ kpʼoli ugbogaga-wñ kpʼoli akoñda-wñ dʼalu kʼe̩ñwa e̩ñwa-i de̩; ope ope la jʼef uwñ, kpʼef oli ako̩fida-wñ le daka; ujiji-wñ chʼohibo̩wo̩ ooje, unabe̩-wñ la chʼohibo̩wo̩ ogue̩lu,"
EZK,40,34,oli akofida-wñ la jo̩ o̩wo̩ ologbo ej o̩do̩da; oli ki dab ekpe le̩ la jʼo̩la oli ugbogaga-wñ o̩wo̩ ej emi kpʼo̩wo̩ ejano̩mo̩-wñ. Ate̩gu-wñ ño̩ chʼubo̩ me̩jo̩ ge̩.
EZK,40,35,Tak i mʼumi du wʼalaku o̩wo̩ o̩pata ate̩: i la fʼe-le̩ ñwa teju e̩ñwa e̩ñwa kʼi te̩tañwa-i.
EZK,40,36,"Unyi ide unyi ide-wñ kpʼoli ugbogaga-wñ kpʼoli akofida-wñ; ope ope laño̩ jʼef uwñ le daka; ujiji-wñ chʼohibo̩wo̩ ooje, oñ unabe̩-wñ chʼohibo̩wo̩ ogue̩lu."
EZK,40,37,Oli ugbogaga-wñ la jo̩ o̩wo̩ ologbo ejo̩do̩da; oli ki dab e̩kpe̩ la jʼo̩la oli ugbogaga-wñ ejemi kpʼejano̩mo̩-wñ. Ate̩gu ño̩ chʼubo̩ me̩jo̩.
EZK,40,38,Unyiʼka kpʼalugbo̩na-wñ dʼugbo oli ugbogaga-wñ ugbo alaku-wñ; o̩mo̩ ma fʼe̩wñ iche̩bo̩ e̩gujo gwe̩.
EZK,40,39,"Oñ ef agbaru alaku le̩ itebulu meji jo̩ ejemi, itebulu meji laño̩ jʼejano̩mo̩, ku ma fʼe̩wñ iche̩bo̩ e̩gujo kpʼe̩wñ iche̩bo̩ adure kpʼe̩wñiche̩bo̩abi kwu oji-wñ."
EZK,40,40,Tak itebulu meji ño̩ jʼiba o̩do̩da ugbo kʼone̩ ate̩gu nyʼugbo ku ma gudu wʼalaku o̩wo̩ o̩pata ate̩; oñ o̩wo̩ ekeji-wñ ki chʼe-agbaru alaku le̩ itebulu meji ño̩ jo̩.
EZK,40,41,"Itebulu mele la jo̩ ejemi, itebulu mele la jʼejano̩mo̩, o̩wo̩ alaku le̩; owñ chʼite-bulu me̩jo̩, ugbo ku ma kwu e̩wñ iche̩bo̩ oji-wñ."
EZK,40,42,"Itebulu me̩le̩ ku ma nʼokuta ku ma da che chʼutodu e̩wñ iche̩bo̩ e̩gujo, ujiji-wñ chʼo̩hibo̩wo̩ʼka nyʼe̩kpe̩-reji, unabe̩-wñ la chʼohibo̩wo̩ʼka nyʼe̩kpe̩reji, o̩gba-wñ la chʼohibo̩wo̩ʼka; o̩mo̩ ma kʼe̩wñ eku ku ma ne̩ kpa e̩wñ iche̩bo̩ e̩gujo kpʼe̩wñ iche̩bo̩ du jo̩."
EZK,40,43,Uko̩ uko̩ kʼujiji-wñ chʼo̩gaba o̩wo̩ ʼka la kʼoli ejefu-wñ daka; e̩la e̩wñ O̩jo̩ la jʼoj itebulu-wñ.
EZK,40,44,"Oñ ejo̩do̩da alaku ejefu le̩, unyi jo̩ tod amakeli, owñ chʼef anuku kʼi dʼakolo alaku o̩wo̩ o̩pata ate̩, unyi unyi le̩ la kpejurʼo̩wo̩ o̩pata o̩gane̩; oka dʼakolo alaku o̩wo̩ olodudu i la kpejurʼo̩wo̩ o̩pata ate̩."
EZK,40,45,"Tak i ka ñwu mi kakini, Unyi ki kpejurʼo̩wo̩ o̩pata o̩gane̩-i chʼutodu amatama ku ma de e̩wñ ku ma ñwa ñwu ma ef unyi-i."
EZK,40,46,"Unyi ki kpejurʼo̩wo̩ o̩pata ate̩-i la chʼutodu amatama ku ma de e̩wñ ubo̩ iche̩bo̩ ku ma ñwa ñwu ma. Abo-i chʼamo̩ma Zedo̩k, ama chʼabo ku ma jʼef amo̩ma Lifai kʼama te̩me̩ru Jihofa ku ma che e̩wñ ñw u."
EZK,40,47,"Tak i fʼologbo ñwa, ujiji-wñ chʼohibo̩wo̩ ogume̩lu, unabe̩-wñ la chʼohibo̩wo̩ ogume̩lu, agogo̩-wñ me̩le̩ chʼokujo̩; ubo̩ iche̩bo̩-wñ la dʼo̩gba unyi le̩."
EZK,40,48,"Tak i mʼumi du wʼagbaru unyi le̩, i la fʼoli ugbogaga agbaru ñwa oko-ke, o̩wo̩ʼka-wñ chʼohibo̩wo̩ me̩lu, o̩wo̩ ekeji-wñ la chʼohibo̩wo̩ me̩lu: unabe̩ alaku le̩ ejemi-wñ chʼohibo̩wo̩ me̩ta, ejano̩mo̩-wñ la chʼohibo̩wo̩ me̩ta."
EZK,40,49,"Ujiji agbaru le̩ chʼohibo̩wo̩ ogu, unabe̩-wñ la chʼohibo̩wo̩ me̩gwaka; ubo̩ alugbo̩na-wñ ku ma te̩gu le tʼef uwñ chʼe̩gwa. E̩wñ udago waala-wñ dago me̩ru oli ugbogaga-wñ, oka-wñ dʼeje-mi, oka dʼejano̩mo̩."
EZK,41,1,"Tak i mʼumi du wʼunyi O̩jo̩, oñ i fʼoli ugbogaga-wñ ñwa, unabe̩ o̩wo̩ʼka-wñ chʼohibo̩wo̩ me̩fa, unabe̩ o̩wo̩ ekeji-wñ ño̩ chʼohibo̩wo̩ me̩fa ge̩, e-le̩ chʼunabe̩ unyabo le̩."
EZK,41,2,"Unabe̩ alu-wñ ugbo ku ma gudu tʼo̩ la chʼohibo̩wo̩ me̩gwa; oñ iba-wñ ugbo ku ma gudu tʼo̩ le̩ o̩wo̩ʼka-wñ chʼohibo̩wo̩ me̩lu, o̩wo̩ ekeji-wñ chʼohibo̩wo̩ me̩lu; tak i fʼujiji-wñ ñwa, i chʼohibo̩wo̩ o̩gbo̩ meji, unabe̩-wñ la chʼohibo̩wo̩ ogu."
EZK,41,3,"Tak i tʼejefu alo. Oñ i fʼoli ugbogaga alu o̩na le̩ ojika ñwa, i chʼohibo̩wo̩ meji; unefu alu-wñ la chʼohibo̩wo̩ me̩fa; unabe̩ e̩gudu-wñ le̩ chʼohibo̩wo̩ mebie."
EZK,41,4,"Tak i fʼujiji-wñ ñwa, i chʼohibo̩wo̩ ogu, unabe̩-wñ la chʼohibo̩wo̩ ogu, owñ chʼo̩gba unyi O̩jo̩ le̩. Tak i ka ñwu mi kakini, Ugbo ki afo̩ e-efo̩ de̩."
EZK,41,5,"Tak i fʼo̩do̩ unyi-wñ ñwa, ohibo̩wo̩ me̩fa i che; unabe̩ unyi ki yamo̩ akolo-wñ du chʼohibo̩wo̩ me̩le̩; unyi le̩ jʼo̩ta unyi O̩jo̩ daka o̩wo̩ tʼo̩wo̩ du."
EZK,41,6,"Unyi unyi ki jʼakolo-wñ le̩ noji omune̩ me̩ta, aluka-wñ ki ro̩nʼomune̩ chʼogue̩gwa. Ab e-le̩ tunyu ogili unyi le̩ ki chʼutodu unyi unyi akolo-wñ le daka, kʼi gwo̩nyʼu, kʼi we gwo̩nyʼo̩do̩ unyi onugo."
EZK,41,7,Unyi akolo le̩ la nʼabe̩ tule abu kʼi lʼunyi daka tʼate̩ alo. Todu alʼunyi le̩ daka anana alo abu kʼi agba nyʼate̩ ate̩. Oñ abu kʼone̩ ate̩gu i ale gu ef ekeji-wñ du tak i alo tʼe-ki dʼate̩.
EZK,41,8,"U ño̩ li ka kʼunyi le̩ nʼubo̩ ki gba lʼe̩re̩-wñ daka; e̩rane̩ unyi akolo le̩ chʼelikpoʼka odukulu, owñ chʼohibo̩wo̩ lile me̩fa."
EZK,41,9,"Ukpa o̩do̩-wñ ki chʼutodu unyi unyi ki jʼakolo-wñ le̩, ej o̩do̩da-wñ chʼohibo̩wo̩ me̩lu. E-kibo̩ ejubi unyi akolo-wñ le̩ chʼe-unyi O̩jo̩ ge̩."
EZK,41,10,Agbagba unyi unyi le̩ chʼohibo̩wo̩ ogu lʼunyi le̩ daka o̩wo̩ tʼo̩wo̩ du.
EZK,41,11,"Alugbo̩na unyi unyi akolo-wñ la jʼo̩wo̩ ugbo ki bo̩ tane̩, alugbo̩naʼka kpejurʼo̩wo̩ o̩pata ate̩, oñ alugbo̩na omune̩ kpejurʼo̩wo̩ o̩pata o̩gane̩; oñ uña ki bo̩ tane̩ chʼohibo̩wo̩ me̩lu ale daka."
EZK,41,12,"Oñ unabe̩ unyi ki dʼo̩gba uña ku ma date̩ ojoji o̩wo̩ olane̩-wñ chʼohibo̩wo̩ e̩te̩gwa; ukpa o̩do̩ unyi le̩ chʼohibo̩wo̩ me̩lu le daka, ujiji-wñ la chʼohibo̩wo̩ e̩le̩gwa."
EZK,41,13,"Abe̩le̩ i fʼunyi le̩ ñwa ujiji-wñ chʼohibo̩wo̩ ogume̩lu uña ki date̩ le̩ kpʼunyi-wñ manyʼo̩do̩-wñ, ujiji-wñ chʼohibo̩wo̩ ogume̩lu."
EZK,41,14,"Unabe̩ o̩gba unyi le̩ ge̩, kpʼuña ki date̩ o̩wo̩ olodudu chʼohibo̩wo̩ ogume̩lu."
EZK,41,15,"Tak i fʼujiji unyi ki dʼo̩gba uña ki date̩ ki dʼubi-wñ ñwa oñ o̩na-wñ ugbo ku ma lule̩ o̩wo̩ʼka-wñ kpʼo̩wo̩ ekeji-wñ, chʼohibo̩wo̩ ogume̩lu; unyi O̩jo̩ ejefu, kpʼagbaru agbaru ologbo le̩,"
EZK,41,16,"ajita ajita-wñ ugbo alugbo̩na-wñ, kpʼope-wñ ki che̩re le̩ kpʼo̩na o̩na-wñ ugbo ku ma le unyi ki nʼoji omune̩ me̩ta le̩ daka, ame̩ru ajita alugbo̩na-wñ, ma fʼoli te̩rʼate̩-wñ dab o̩pata le daka, kpʼakwʼane̩-wñ gbogbo wa ope-wñ, e̩wñ la bʼalu ope-wñ ma,"
EZK,41,17,"gbogbo tʼate̩ ñw alo̩na, gbogbo wʼunyi ejefu kpʼej o̩do̩da-wñ, kpʼo̩la o̩do̩-wñ ki le daka chaka tʼejefu-wñ tʼejo̩do̩da-wñ, e̩ñwa e̩ñwa i che."
EZK,41,18,"Ma fʼamicherub kpʼoli ki dab e̩kpe̩ le̩ che nyʼo̩la-wñ; oli ki dab ekpe̩ le̩ la dago agbagba che̩rub meji, oñ che̩rub okoke du nʼeju meji eji."
EZK,41,19,"Abe̩le̩ eju one̩ kpʼeju rʼoli ki dab e̩kpe̩ le̩ o̩wo̩ʼka, oñ eju agbadufu idu kparu oli ki dab e̩kpe̩ kʼi dʼo̩wo̩ ekeji-wñ; abe̩le̩ ma che ugbo du lʼunyi le̩ daka."
EZK,41,20,Akwʼane̩pe̩te̩-wñ gbogbo tʼate̩ ñw alugbo̩na-wñ ma che amiche̩rub kpʼoli ki dab e̩kpe̩ jo̩. Abu kʼo̩do̩ unyi O̩jo̩ de̩ de̩.
EZK,41,21,"I chʼe-unyi ejefu, ma fʼoli alugbo̩na-wñ fa ago̩go̩ me̩le̩. E̩wñʼka dago o̩gba uña kiafo̩ le̩ ki biu"
EZK,41,22,"ubo̩ iche̩bo̩ ku ma nʼoli che; o̩gba-wñ chʼohibo̩wo̩ me̩ta, ujiji-wñ chʼohibo̩wo̩ meji; alo-wñ kpʼo̩wo̩ ujiji-wñ kpʼo̩do̩-wñ chʼoli. Tak i ka ñwu mi kakini, Itebulu ki dʼo̩gba Jihofa le̩ de̩."
EZK,41,23,"Alugbo̩na unyi ejefu kpʼe-uña kiafo̩ chʼe̩kpana meji eji,"
EZK,41,24,"alugbo̩na-wñ okoke nʼoli uro̩na meji eji, ejeji-wñ arida; oli uro̩na meji chʼutodu alugbo̩naʼka, eji-wñ la chʼutodu alugbo̩na ekeji."
EZK,41,25,Ma fʼamiche̩rub kpʼoli ki dab e̩kpe̩ le̩ ko̩ nyʼalugbo̩na unyi ejefu alu ku ma ko̩ nyʼo̩lʼo̩do̩ le̩; o̩joku-nyi ku ma nʼoli che̩ dado agbaru-wñ e̩j o̩doda-wñ.
EZK,41,26,"Ope ope kpʼoli ki dab e̩kpe̩ jʼo̩la o̩do̩ o̩wo̩ agbaru le̩ mej eji. Abe̩le̩ unyi unyi akolo unyi le̩ de̩, kpʼojokunyi ku ma nʼoli che le̩."
EZK,42,1,"Tak i dʼumi dufu wa ologbo o̩do̩-da ale rʼo̩wo̩ o̩pata ate̩, oñ i dʼumi wʼunyi unyi kekele ki jʼugbo uña ki date̩ ki laño̩ jʼo̩la unyi le̩ o̩wo̩ o̩pata ate̩-wñ."
EZK,42,2,"Oñ i dʼumi wa o̩gba o̩wo̩ ujiji-wñ ki te̩ ohibo̩wo̩ ogume̩lu, kʼalugbo̩na dʼo̩wo̩ o̩pata, unabe̩-wñ la chʼohibo̩wo̩ ooje."
EZK,42,3,O̩la ohibo̩wo̩ ogu anuku le̩ kpʼame̩ru ajita e-ologbo agbaru ki te̩ ko̩o̩lo̩ kad omune̩ ef unyi e̩ke̩ta ate̩ le̩.
EZK,42,4,"O̩na dʼejefu ale tʼo̩gba unyi unyi ke̩ke̩ le̩. Unabe̩-wñ chʼohibo̩wo̩ me̩gwa, ujiji-wñ chʼohibo̩wo̩ ogume̩lu, alugbo̩na-wñ la jʼo̩wo̩ o̩pata ate̩."
EZK,42,5,Unyi unyi ke̩ke̩ ki jʼate̩ otitala nyarʼu; todu agbaru agbaru-wñ fʼu bu wane̩ tʼe-kʼi che e-o̩gane̩ kpʼe-alumeji unyi le̩ le.
EZK,42,6,"Todu i chʼunyi me̩ta noji omune̩, ma la nʼoli urane̩ dab oli urane̩ ologbo le̩ n; todule̩ e-ki dʼate̩ chʼe̩kpama tʼe-o̩gane̩ kpʼe-alumeji le ef unyi le̩."
EZK,42,7,"Ogili-wñ ki dʼo̩do̩da akolo unyi unyi ke̩ke̩ le̩ ale rʼo̩wo̩ ologbo ejʼo̩gba unyi ke̩ke̩ le̩, ujiji-wñ la chʼohibo̩wo̩ ooje."
EZK,42,8,"Todu ujiji unyi unyi ke̩ke̩ ku ma jʼologbo chʼohibo̩wo̩ ooje. E̩ la go, ejo̩gba unyi le̩ chʼohibo̩wo̩ ogume̩lu."
EZK,42,9,"Ofe unyi unyi ke̩ke̩ alo̩na-wñ o̩wo̩ olodudu de̩, abu kʼone̩ akwʼolo̩gbo awʼef e-le̩."
EZK,42,10,"Unyi unyi ke̩ke̩ jʼoj ujukpa ogili ologbo ale rʼo̩wo̩ olodudu-wñ, o̩gba uña ki date̩ le̩ kpʼo̩gba unyi onugo."
EZK,42,11,"Oñ o̩na ki dʼo̩gba-wñ dʼalu kʼe-unyi unyi ke̩ke̩ ki jʼo̩wo̩ o̩pata ate̩ de̩ eju; alu kʼujiji-wñ de̩ abe̩le̩ unabe̩wñ de̩. Alo̩na aledufu-wñ chaka dʼalu kʼe-le̩ de̩, kpʼalu kʼalugbo̩na-wñ de̩."
EZK,42,12,"Oñ alu kʼalugbo̩na alugbo̩na unyi unyi ki jo̩ o̩wo̩ o̩pata o̩gane̩ de̩ alugbo̩na ki dab owñ dago oji o̩na le̩, owñ chʼo̩na ki dʼo̩gba ogili o̩wo̩ olodudu abu kʼone̩ agudu wale̩."
EZK,42,13,"E̩gbale̩ i ka ñwu mi kakini, Unyi unyi ke̩ke̩ o̩wo̩ o̩pata ate̩, kpʼunyi ke̩ke̩ o̩wo̩ o̩pata o̩gane̩ ki jʼo̩gba uña ki date̩ le̩, abʼe-le̩ chʼunyi ke̩ke̩ kiafo̩, e̩wñ ele ugbo kʼamatama ku ma me̩ru Jihofa aje̩ e̩wñ kiafo̩ tule; o̩mo̩ ma akʼe̩wñ efo̩ e-efo̩ jo̩, kpʼe̩wñ ele, kpʼe̩wñ iche̩bo̩ adure kpʼe̩wñ iche̩bo̩ abi; todu ugbo le̩ afo̩."
EZK,42,14,"E̩gba kʼamatama mugudu wʼef uwñ, ma ñʼadufu kwʼef uña kiafo̩ le̩ nyʼologbo ge̩ n, ma muda akʼe̩wñ o̩la-ma ku ma nyi achʼe̩wñ ñw O̩jo̩ jʼo̩mo̩, todu ukpo le̩ afo̩; oñ ma akʼe̩wñ omune̩ nyʼo̩la taku ma ate̩ me̩ru e̩wñ e-amone̩ o̩fo."
EZK,42,15,"Oñ e̩gba kʼi fʼunyi ejefu le̩ ñwa kpa, i mʼumi du lʼo̩na alaku ki kpejurʼo̩wo̩ olodudu dufu, tak i fʼu ñwa dagbala daka."
EZK,42,16,"I nʼe̩likpo e̩ñwa le̩ ñwa o̩wo̩ olodudu-wñ, oñ i chʼe̩likpo oli me̩gwa; i nʼelikpo le̩ fʼu ñwa dagba-la daka."
EZK,42,17,"I nʼelikpo e̩ñwa le̩ ñwa o̩wo̩ o̩pata ate̩-wñ daka, owñ chʼelikpo oli me̩gwa."
EZK,42,18,"Tak i nʼelikpo e̩ñwa le̩ ñwa o̩wo̩ o̩pata o̩gane̩, elikpo-wñ chʼoli me̩gwa."
EZK,42,19,"Taki rida tʼo̩wo̩ olane̩, oñ i nʼelikpo le̩ ñwa elikpo oli me̩gwa ge̩."
EZK,42,20,"I la fʼu ñwa o̩wo̩ afu me̩le̩; i nʼogili ale daka, ujiji-wñ chʼoli me̩gwa, unabe̩-wñ la chʼoli me̩gwa, ki fʼe̩wñ kiafo̩ kpʼe̩wñ o̩ja daru bʼomune̩ te̩."
EZK,43,1,"Ubile̩ i mʼumi du wʼalaku, owñ chʼalaku ki akpejurʼo̩wo̩ olodudu."
EZK,43,2,"E̩ la go, ojima O̩jo̩ e-Israe̩l kwʼo̩wo̩ o̩na olodudu awa; omuko̩la-wñ dab ekuku omi ki nana; ane̩-ile̩ la ade̩ ñaña noji ojima-wñ,"
EZK,43,3,"I la dab ane̩ ego kʼu li le̩, owñ chʼalu kʼane̩ ego de̩ kʼu li e̩gba kʼu wa kʼu fʼewo-i kpabie̩; ane̩ ego ojoji ojoji kʼu li la dab ane̩ ego kʼu li o̩la aji Che̩bar le̩; tak u lewa fʼeju bʼane̩ ma."
EZK,43,4,Oñ ojima Jihofa wʼef unyi le̩ lʼo̩na alaku ki kpejurʼo̩wo̩ olodudu.
EZK,43,5,"Tak Afu mʼumi du kwane̩, oñ i mʼumi du wʼef anuku; e̩ la go, ojima Jihofa che̩ko̩ unyi le̩."
EZK,43,6,Tak u gbo abu kʼe̩ne̩ʼka dʼef unyi le̩ ako̩la ñwu mi; e̩ne̩ʼka la lewa dago kpenyʼumi;
EZK,43,7,"oñ i ka ñwu mi kakini, O̩ma one̩, uña ede-mi de̩, kpʼugbo kʼu nadʼadaba e̩re̩-mi tʼo̩ i che, ugbo kʼu nagugu alumeji amo̩ma Israe̩l ogbegbele̩; abunyi Israe̩l ñʼanʼabutabu-ma kpʼoku amonu oj otete otete-ma dʼodu-mi kiafo̩ ji ge̩ n, tʼama tʼamonu-ma."
EZK,43,8,"Owñ chʼugbo ku ma fʼajita alugbo̩na-ma che kpenyʼajita alugbo̩na e-mi, ku ma la kʼoli ona-ma gwanyi kpenyʼoli o̩na e-mi kʼo̩do okate tʼagbagba mi kpʼama; ma la nʼe̩wñ ihie̩ne̩-ma ku ma che fʼodu-mi kiafo̩ daji; todule̩ oñ omi fʼuma lie̩ ef uwe̩do̩-mi."
EZK,43,9,"Fai ama ki mʼabutabu-ma kpai oku amonu-ma ko bʼumi o̩la te̩ rʼo̩najiji, tak omi agugu alumeji-ma ogbegbele̩."
EZK,43,10,"Uwe̩, o̩ma one̩, dʼunyi-iña abunyi Israe̩l kʼanyo̩ udu ku ma fe̩ ki mu ma. E̩ naje̩ ñwu ma fʼe̩wñ uwo̩li-wñ-i ñwa."
EZK,43,11,"I la che̩wñ kʼanyo̩ e̩wñ du ku ma che le̩ fʼuma mu, mak e̩ je̩ ñwu ma ma alu kʼunyi le̩ de̩ eju, kpai alu kʼe̩wñ chʼe̩te̩ru jʼef uwñ, kpʼo̩na aledufu-wñ kpʼo̩na egudu nyʼejefu-wñ kpʼalu kʼi ade̩ eju chaka, kpʼe̩wñ uhio̩me̩-wñ chaka kpʼalu du ki ade̩ eju chaka kpʼuko̩-o̩la-wñ chaka, kʼe̩ fʼu ko̩ eju-ma; kʼama ki de o̩gbo̩-wñ du yiili chaka, kpʼe̩wñ uhio̩me̩-wñ chaka, ku ma che teju-wñ."
EZK,43,12,"E̩wñ ki chʼuko̩-o̩la unyi le̩ de̩ kakini, oj uwo-i ugbo tʼugbo du ki te̩ kade dagbala daka afo̩ e-efo̩; e̩ go, uko̩-o̩la unyi le̩ de̩."
EZK,43,13,"E̩ñwa ubo̩ iche̩bo̩ le̩ de̩, ohibo̩wo̩ ohibo̩wo̩, (ohibo̩wo̩-wñ chʼohibo̩wo̩ ʼka nyʼo̩gaba). Ofe-wñ achʼohibo̩wo̩ ʼka unabe̩-wñ la achʼo̩hibo̩wo̩ʼka, oñ oli ku ma be̩ tʼiba-wñ lale achʼo̩gabaʼka; ubi ubo̩ iche̩bo̩ le̩ de̩."
EZK,43,14,"Akwo ofe-wñ ane̩pe̩te̩ kad e̩bale-wñ o̩gane̩ achʼohibo̩wo̩ meji, unabe̩-wñ la achʼohibo̩wo̩ʼka; oñ akwo e̩bale-wñ ki nya le̩ kad e̩bale-wñ ki nana chʼohibo̩wo̩ me̩le̩, unabe̩-wñ la chʼohibo̩wo̩ʼka."
EZK,43,15,Ubo̩ iche̩bo̩ e-ate̩ achʼohibo̩wo̩ me̩le̩; oñ akwʼugbo ku ma kʼuna jo̩ oj ubo̩ iche̩bo̩ le̩ kpʼate̩ tʼate̩-wñ igba me̩le̩ ajo̩.
EZK,43,16,"Ujiji ugbo ku ma akʼuna oji-wñ le̩ chʼohibo̩wo̩ me̩gweji, unabe̩-wñ laño̩ chʼohibo̩wo̩ me̩gweji ge̩; o̩wo̩-wñ me̩le̩ e̩le̩ chʼokujo̩."
EZK,43,17,"Ujiji e̩bale-wñ achʼohibo̩wo̩ me̩gwe̩le̩, unabe̩-wñ laño̩ chʼohibo̩wo̩ me̩gwe̩le̩, o̩wo̩ me̩le̩le̩-wñ. E̩be̩ tʼo̩ u la achʼukpe̩reji ohibo̩wo̩-ñw ʼka ofe-wñ la achʼohibo̩wo̩ʼka aledaka. Ate̩gu ubo̩-wñ la akpejurʼo̩wo̩ olodudu."
EZK,43,18,"Tak i ka ñwu mi kakini, O̩ma one̩, abu kʼOndu Jihofa aka de̩ kakini, E̩wñ uhio̩me̩ ubo̩ iche̩bo̩ le̩ o̩jo̩ ku ma che de̩, ku ma kʼe̩wñ wa gujo oji-wñ, ku me̩ la fʼe̩bie̩ ta fiʼo̩."
EZK,43,19,"Uwe̩ adʼo̩mʼo̩kokuno̩ ñw amatama abo Lifaiku ma chʼugbe̩ Zedo̩k, ku ma me̩ru mi ku ma che e̩wñ ñwu mi, ku ma mʼudu che iche̩bo̩ adure, Ondu Jihofa ka-i."
EZK,43,20,"Tak uwe̩ ache e̩bie̩-wñ, kʼe̩ dʼu kado igba-wñ me̩le̩ kpʼoji alo e̩bale-wñ me̩le̩ kpʼoji e̩wñ ku ma be̩ tʼo̩ daka. Abe̩le̩ uwe̩ agwʼo rinyo̩, kʼe̩ fʼe̩wñ e̩boma che tod uwñ."
EZK,43,21,"E̩ ki ño̩ mʼo̩kokuno̩ iche̩bo̩ adure le̩ du, ku ma fʼu gujo ugbo ku ma fudate̩ ugbo unyi le̩ ejo̩do̩da uña kiafo̩."
EZK,43,22,"Tak O̩jo̩ ekeji-wñ uwe̩ adʼo̩mʼobuko̩ ki ma nʼe̩nyo̩lo n wa che iche̩bo̩ adure ge̩. Tak ama agwʼubo̩ iche̩bo̩ le̩ rinyo̩, alu ku ma nʼo̩kokuno̩ le̩ gwʼo rinyo̩."
EZK,43,23,"E̩gbakʼe̩ fʼu gworinyo̩ kpa, tak uwe̩ anʼo̩mʼo̩kokuno̩ kʼi ma nʼe̩nyo̩lo̩ n, kpʼokolo ki ma nʼe̩nyo̩lo̩ n kwef ame̩wño̩re̩ egini wa."
EZK,43,24,"E̩ ki la ko ma wʼo̩gba Jihofa anane̩, tak amatama abʼomu rʼuma o̩la, oñ ma ako ma chʼe̩wñ iche̩bo̩ egu-jo̩ ñwu Jihofa."
EZK,43,25,O̩jo̩ mebie uwe̩ añwʼobuko̩ che kʼi chʼe̩wñ iche̩bo̩ adure o̩jo̩ ñwa o̩jo̩ ñwa; ma ñʼañwʼo̩mʼo̩kokuno̩ kpʼokolo kwef ame̩wño̩re̩ egini ku ma ma ma nʼe̩nyo̩lo̩ n che.
EZK,43,26,"Ama ki che e̩wñ e̩boma todu ubo̩ iche̩bo̩ le̩ o̩jo̩ mebie, tak i afe̩, ki te̩ ñw e̩wñ O̩jo̩ kate."
EZK,43,27,"E̩gba kʼo̩jo̩-wñ jo̩ kpa, tak o̩jo̩ e̩ke̩jo̩-wñ, kpʼate̩to̩gba-wñ, amatama, akʼe̩wñ iche̩bo̩ e̩gujo-me̩ kpʼe̩wñ iche̩bo̩ ure̩do̩-me̩ wa che oj ubo̩ iche̩bo̩-i. Tak u nagba me̩, Ondu Jihofa aka-i."
EZK,44,1,"Tak i dʼumi dabi wa lʼo̩na alaku o̩do̩da e-uña kiafo̩, owñ chʼe-ki kpejurʼo̩wo̩ olodudu le̩; i la che̩re."
EZK,44,2,"Taku Jihofa ka ñwu mi kakini, Alaku-i ki che̩re te̩ gbogbo alo; ma ñʼabi ge̩ n, e̩ne̩ du la agudu lʼo̩mo̩ n; todu Jihofa, O̩jo̩ Israe̩l, mugudu lʼo̩mo̩ me̩; todule̩ i ki che̩re."
EZK,44,3,"I chʼe-idachi, i agugu ejefu-wñ o̩mo̩ kʼi chʼidachi kʼi ajʼuje̩wñ o̩gba Jihofa; i agudu lʼo̩na agbaru aluka, tak i adufu lʼo̩na e-le̩ gbage̩de̩."
EZK,44,4,"Tak i mʼumi du lʼo̩na alaku o̩wo̩ o̩pata ate̩ wʼo̩gba unyi le̩; oñ u go, e̩ la go, ojima Jihofa che̩ko̩ unyi Jihofa; oñ u lewa fʼeju bʼane̩ ma."
EZK,44,5,"Taku Jihofa ka ñwu mi kakini, O̩ma one̩, dʼe̩do̩-we̩ tʼo̩ nyo̩nyo̩, kʼe̩ la nʼeju-we̩ go, kʼe̩ la nʼeti-we̩ gbo̩ e̩wñ du kʼu naka ñw e̩ ugbo e̩wñ uhio̩me̩ unyi Jihofa-i du, kpʼuko̩-o̩la-wñ chaka; kʼe̩ laño̩ dʼe̩do̩-we̩ tʼo̩na ku ma gudu wʼef uwñ, kpʼo̩na du ku ma kwef uña kiafo̩-i dufu."
EZK,44,6,"Tak uwe̩ aka ñw abo ku ma ma gbʼe̩nyo̩ n-i, owñ chʼabo unyi Israe̩l, kakini, Abu kʼOndu Jihofa aka de̩ kakini, O ame̩, abo unyi Israe̩l, e̩wñ ihie̩ne̩-me̩ du ki bʼume̩ jo̩ ke!"
EZK,44,7,"Owñ chʼabononojo kʼe̩do̩-ma kpʼo̩re̩la-ma ma de̩pi n, ku me̩ ko wa ku ma jʼef uña-mi kiafo̩ kʼama ki fʼu daji, owñ chʼunyi e-mi-i, e̩gba ku me̩ kʼuje̩wñ-mi, ula kpʼe̩bie̩ le̩, wa. Ma la fʼalo-mi bie̩, manyʼe̩wñ ihie̩ne̩-me̩ chaka!"
EZK,44,8,Me̩ la fʼide̩ e̩wñ-mi ki afo̩ de n; me̩ muda kʼabo ku ma de e̩wñ-mi kʼu ñwañwu me̩ le̩ jʼef uña-mi kiafo̩ alu ki rʼume̩ eju.
EZK,44,9,"Abu kʼOndu Jihofa la aka de̩ kakini, Ononojo du ki ma de̩pi ef e̩do̩ kpʼef o̩re̩la n agudu wʼef uña-mi kiafo̩ n, owñ chʼabononojo du ku ma jʼef amo̩ma Israe̩l-i."
EZK,44,10,"Abo Lifai ku ma muda le̩ jiji bʼumi te̩, e̩gba kʼabo Israe̩l la bʼumi te̩, ku ma la bʼumi te̩ atʼode ode-ma ubi, ama la achʼudu t-mo."
EZK,44,11,"I chaka dʼabe̩le̩ ama achʼabo ku ma ache e̩wñ ef uña-mi kiafo, kʼama ki jʼalaku tinyi-i afejutʼo̩, kpai e̩wñ eche ef unyi-i; ama la akpa e̩wñ iche̩bo̩ e̩gujo kpai e̩wñ iche̩bo̩ todu amone̩, oñ ma adago jʼo̩gba-ma ku ma che e̩wñ ñwu ma."
EZK,44,12,"Todabu ku ma che e̩wñ ñwu ma o̩gba ode ode-ma ku ma laño̩ mud udu efe̩ ki aje̩ ñw one̩ ke̩re̩ ñw abo unyi Israe̩l, todule̩ omi mʼo̩wo̩-mi du nyʼate̩ achʼagwunyʼuma, Ondu Jihofa aka-i; ama la achʼudu-ma ku ma fe̩."
EZK,44,13,"Ma la ate̩me̩rʼumi, ku ma chʼuko̩lo̩ atama ñwu mi n, ma la ate̩me̩ru e̩wñ-mi du kiafo̩ n, owñ chʼugbo e̩wñ kiafo̩ e-efo̩ le̩; ma muda anʼadu anyo̩-ma, kpʼe̩wñ ihie̩ne̩-ma ku ma che le̩."
EZK,44,14,"I chaka dʼabe̩le̩ omi ako ma chʼabo ki adide e̩wñ kʼu ñwa ñwu ma ef unyi-i, todu uko̩lo̩-wñ chaka, kpai todu e̩wñ du ku ma ache ef uwñ."
EZK,44,15,"Ama amatama, ku ma chʼabo Lifai, amo̩ma Zedo̩k, ku ma fʼide̩ uña-mi kiafo̩ de̩ e̩gba kʼamo̩ma Israe̩l la bʼumi te̩ le̩, ama ate̩me̩rʼumi ku ma che e̩wñ ñwu mi; ma adago jʼo̩gba-mi ku ma kʼula kpʼe̩bie̩ wa ñwu mi, Ondu Jihofa ka-i."
EZK,44,16,"Ama agudu wʼef uña-mi kiafo̩, ama la ate̩me̩rʼitebulu-mi ku ma che e̩wñ ñwu mi; ama le̩ la ade e̩wñ kʼu ñwañwu ma."
EZK,44,17,"Oñ e̩gba kʼama mugudu lʼalaku anuku le̩, ma anyi e̩wñ o̩la line̩n; edudu ala re atʼo̩la-ma abu ku ma jo̩ ache e̩wñ ñwu mi alaku alaku anuku le̩ kpʼej ef uwñ n."
EZK,44,18,"Alawoni line̩n la ajʼoji-ma, oñ ma anyi ichaka line̩n ago-ma; ma anyʼe̩wñ du ki achʼugu n."
EZK,44,19,"Tak e̩gba ku ma ledufu ku ma nyʼologbo owñ chʼologbo ugbo kʼamone̩ jo̩, ma akʼe̩wñ o̩la-ma ku ma nyi ache e̩wñ jane̩, ku ma kojʼunyi unyi ke̩ke̩ kiafo̩ le̩; taku ma akʼe̩wñ omune̩ nyʼo̩la, kʼama ki we enʼe̩wñ o̩la-ma chʼamone̩ le̩ ku ma fo̩."
EZK,44,20,"Ma la alʼoji-ma n, ma ñʼaje̩ ñw iloji-ma ki gwe̩ jiji n, chai eja ma aja iloji-ma."
EZK,44,21,Amatama du la añmʼomi achiwebe̩te̩ma e̩gba ku ma gudu tʼanuku n.
EZK,44,22,"Ma la adʼoyaukuo̩ko̩ chʼo̩ya-ma n, kpʼonobule̩ ku ma dʼu tinyo̩ n; chai abobule̩ ku ma ma mʼe̩ne̩ke̩le̩ n, ku ma chʼugbe̩ abunyi Israe̩l, kpʼo̩ya atamaʼka ki ku."
EZK,44,23,Ma ako̩ abo-mi e̩wñ ki chʼojoji e̩wñ kiafo̩ kpʼe̩wñ o̩ja. Ma la aje̩ ñwu ma mʼojoji e̩wñ iwa kpʼe̩wñ ki fe̩.
EZK,44,24,Ukana lewa ama le̩ adago akpʼoji-wñ; teju alu kʼoji ajo̩-mi de̩ oñ ama akpʼoji-wñ. Ama la ade uko̩-o̩la-mi kpʼe̩wñ uhio̩me̩-mi kpʼuje̩wñ uyo̩ kʼu dʼiko-wñ te̩ chaka. Ma la ache kʼo̩jo̩ uñmi o̩jo̩ uñmi-mi ki fo̩.
EZK,44,25,"Ma ñʼanyʼejefu ugbo oku e̩ne̩ du ku ma fʼo̩la-ma daji n; chai tod ata abe̩kʼiye, abe̩kʼo̩ma e̩ne̩ke̩le̩ abe̩kʼo̩ma onobule̩ abe̩kʼo̩maye e̩ne̩ke̩le̩ abe̩kʼo̩maye onobule̩ kʼi ma nʼo̩ko̩ n, i la adʼugbo ku ma dʼo̩la-ma ji."
EZK,44,26,"Oñ abu kʼi fʼo̩la-wñ gworinyo̩, ma abʼo̩jo̩ mebie ñw u."
EZK,44,27,"Tak o̩jo̩ kʼi agudu tef uña kiafo̩ le̩, owñ chʼef anuku, kʼi che e̩wñ ef uña kiafo̩, i adʼe̩wñ iche̩bo̩ adure-wñ wa che, Ondu Jihofu aka-i."
EZK,44,28,Ama ane̩ e̩wñ ogu ku ma aje̩: omi chʼe̩wñ ogu-ma; ame̩ la akʼe̩wñ du ñwu ma ku ma ne̩ oj ane̩ Israe̩l-i n; omi chʼe̩wñ-ma ku ma ne̩.
EZK,44,29,"Ama aje̩ e̩wñ ele le̩ kpʼe̩wñ iche̩bo̩ adure, kpʼe̩wñ iche̩bo̩ abi; oñ e̩wñ du ku ma du te̩ ñw O̩jo̩ ane̩ Israe̩l ama ane̩."
EZK,44,30,"E̩wñ ejodudu chaka ef e̩wñ ejo̩ga e̩wñ du, kpʼe̩wñ du ku me̩ ko ne ate̩ ñw O̩jo̩ ef e̩wñ-me̩ ku me̩ ko ne ate̩ ñw u le̩, achʼutodu atama. Ame̩ ñʼako̩ eli o̩ka ejodudu ñw amatama kʼe̩nyo̩ O̩jo̩ ki bʼunyi-we̩ ma."
EZK,44,31,"Amatama aje̩ e̩wñ du ki ku tinyo̩ ofofo n, kpʼe-ku ma fana te̩, dagba i chʼe̩we̩, dagba i chʼe̩la abe̩re̩me̩le̩."
EZK,45,1,"Anubi le̩ ge̩, e̩gba kʼame̩ rʼanya ku me̩ fʼane̩ le̩ kpe̩jo̩ ki mud e̩wñ ogu, ame̩ adʼukpe̩ʼka ko ne ñwu Jihofa, owñ chʼukpe̩ ane̩ kiafo̩. Ujiji-wñ la chʼicham nyʼo̩gwo̩ko̩ ogue̩lu, unabe̩-wñ la ache icham nyʼo̩gwo̩ko̩ me̩gwa. Ugbo du gbogbo kad alo̩me̩-wñ daka afo̩."
EZK,45,2,"Ef e-le̩ uña ade̩ tod uña kiafo̩ le̩, ujiji-wñ achʼe̩ñwa oli me̩gwa, unabe̩-wñ laño̩ chʼoli me̩gwa ge̩. Ago̩go̩ me̩le̩ i ache; o̩hibo̩wo̩ ooje atane̩ ofo lʼo daka."
EZK,45,3,"Ef e-kʼe̩ ñwa le̩ uwe̩ añwa ujiji-wñ ki chʼicham nyʼo̩gwo̩ko̩ ogue̩lu, kpʼunabe̩-wñ ki chʼicham nyʼo̩gwo̩ko̩ me̩gwa. Ef e-le̩ oñ uña kiafo̩ ade̩, owñ chʼelo̩ e-efo̩."
EZK,45,4,"E-le̩ chʼukpe̩ ane̩ le̩ kiafo̩; i achʼutodu amatama, ku ma chʼabo ku ma che e̩wñ ef uña kiafo̩, ku ma te̩me̩rʼu ku ma che e̩wñ ñwu Jihofa; e-le̩ achʼugbokʼunyi-maajo̩, kpʼugbo kiafo̩ tod uña kiafo̩ le̩."
EZK,45,5,"Oñ e-kʼujiji-wñ chʼicham nyʼo̩gwo̩ko̩ ogue̩lu, kʼunabe̩-wñ chʼicham nyʼo̩gwo̩ko̩ me̩gwa, abo Lifai, ku ma che e̩wñ unyi le̩ ane̩ kʼi chʼugbo ku ma adodo."
EZK,45,6,"Tak ame̩ adʼukpe̩ ane̩ te̩ kʼewo le̩ ki ne̩; unabe̩-wñ le̩ chʼicham nyʼo̩gwo̩ko̩ me̩lu, ujiji-wñ la chʼicham nyʼo̩gwo̩ko̩ ogue̩lu. Akolo-wñ akad ako-lo ukpe̩ ane̩ kiafo̩ ku ma ko ne ñw O̩jo̩ le̩ gbogbo wa tʼane̩-wñ; e-le̩ achʼutodu o̩gbo abo unyi Israe̩l chaka."
EZK,45,7,"Idachi le̩ anʼukpe̩ e-wñ o̩wo̩ʼka kpʼo̩wo̩ ekeji e-kiafo̩ ku ma ko ne ñw O̩jo̩ le, kpʼe-kʼewo le̩ ne̩; i akad e-kiafo̩ ku ma ko ne ñw O̩jo̩ kpʼe-kʼewo le̩ ne̩, akwʼo̩wo̩ olane̩-wñ ale rʼo̩wo̩ olane̩, kpʼakwʼo̩wo̩ olodudu-wñ ale rʼo̩wo̩ olodudu. Ujiji-wñ le̩ adʼalu kʼujiji ukpe̩ʼka-wñ de̩, akwʼalo̩me̩-wñ o̩wo̩ olane̩ gbogbo wʼalo̩me̩-wñ o̩wo̩ olodudu."
EZK,45,8,I ane̩ e-le̩ kʼi achʼane̩-wñ kʼi ane̩ oj ane̩ Israe̩l. Amidachi-mi ñʼatʼabo-mi mane̩ ge̩ n; ma la akʼane̩-i ñw abo unyi Israe̩l teju alu kʼo̩lo̩pu o̩lo̩pu-ma ade̩.
EZK,45,9,"AbukʼOndu Jihofa aka de̩, kakini, I ki bʼume̩ jo̩, O ame̩ amidachi Israe̩l! Mʼe̩wñ afuma kpʼe̩wñ aluje̩ ko̩, ku me̩ che teju alu kʼoji ajo̩ ka kpʼo̩kpakpa; mʼone̩ ene-me̩ du bʼabo-mi te̩, Ondu Jihofa ka-i."
EZK,45,10,"E̩bo̩ uñwʼe̩wñ-me̩ ki chʼo̩kpakpa, kpʼefa o̩kpakpa kpʼibat o̩kpakpa."
EZK,45,11,"E̩fa kpai ibati ki nʼe̩ñwa okujo̩, ibati le̩ ki je̩ ukpe̩re̩gwa homaʼka, kʼe̩fa ki ño̩ chʼe̩kpe̩re̩gwa homa ge̩; e̩ñwa-wñ ki dʼalu kʼe-homa de̩."
EZK,45,12,"She̩ke̩l oka la ache gera ogu; she̩ke̩l ogu, she̩ke̩l ogue̩lu, kpai she̩ke̩l me̩gwe̩lu ache mane̩-me̩."
EZK,45,13,E̩wñ eko ne ate̩ ku me̩ ako wa le̩ de̩: e̩kpe̩re̩fa e̩faʼka ku ma bu kwef homa witʼka; me̩ ñʼad e̩kpe̩re̩fa e̩faʼka kwef homa barliʼka ge̩;
EZK,45,14,"kpai ukpe̩ ekpo alu ku ma da kwef ibat ekpoʼka; e̩kpe̩re̩gwa ibat oka ki kwef ko̩r oka; ibati me̩gwa che ko̩r oka, i ño̩ che homaʼka ge̩,"
EZK,45,15,"kpai e̩wño̩re̩ eginiʼka kwef ame̩wño̩re̩ egini o̩gwo̩ko̩, i ki kwef o̩gwo̩ko̩ ki jʼokije̩ Israe̩l ki nʼomi nyo̩nyo̩; e-le̩ ki chʼutodu e̩wñ ele, kpʼiche̩bo̩ e̩gujo, kpʼiche̩bo̩ ure̩do̩, todu ku ma ki che e̩wñ e̩boma todu ma, Ondu Jihofa ka-i."
EZK,45,16,Amone̩ ane̩-i du akʼe̩wñ wa tod e̩wñ eko nyʼate̩ todu idachi kʼi dʼIsrae̩l.
EZK,45,17,"Oñ i adukpe̩ kʼidachi le̩ ki kʼe̩wñ iche̩bo̩ e̩gujo, kpʼe̩wñ ele, kpʼe̩wñ iche̩bo̩ omi wa, ef uje̩wñ uyo̩-ma, kpʼiko ochu etito̩, kpʼo̩jo̩ uñmi o̩jo̩ uñmi, kpʼe̩gba kʼiko du kʼo̩jo̩ uje̩wñ ku ma date̩ ñw abo unyi Israe̩l jo̩; owñ le̩ añwʼe̩wñ iche̩bo̩ adure kpʼe̩wñ ele kpʼe̩wñ iche̩bo̩ e̩gujo kpʼe̩wñ iche̩bo̩ ure̩do̩ che, kʼi che e̩wñ e̩boma tod abo unyi Israe̩l."
EZK,45,18,"Abu kʼOndu Jihofa ka de̩ kakini, Ochu ejodudu, o̩jo̩ ejodudu ochu le̩, uwe̩ ki mʼo̩mʼo̩kokuno̩ ki ma nʼe̩nyo̩lo̩ n du, kʼuwe̩ ki fʼuña kiafo̩ le̩ gworinyo̩."
EZK,45,19,"Tak atama ache e̩bie̩ e̩wñ iche̩bo̩ adure kʼi adʼu kad oli alo̩na unyi-i o̩wo̩ meji-wñ, kpʼalo e̩bale ubo̩ iche̩bo̩ le̩ me̩le̩, kpʼoli alo̩na anuku."
EZK,45,20,"Abe̩le̩ uwe̩ ache o̩jo̩ e̩kebie ochu le̩ tod e̩ne̩ du kʼi la, kpai tod e̩nemo̩, abe̩le̩ oñ ame̩ ache e̩wñ e̩boma tod unyi-i."
EZK,45,21,"Ochu ejodudu, o̩jo̩ e̩ke̩gwe̩le̩ ochu le̩, ame̩ aje̩ E̩laloji, uje̩wñ uyo̩-wñ chʼo̩jo̩ mebie; uje̩wñ ki ma nʼo̩jo̩wu n oñ ame̩ aje̩."
EZK,45,22,O̩jo̩ e-le̩ idachi añwʼo̩kokuno̩ che kʼi mud e̩wñ iche̩bo̩ adure tod o̩la-wñ kpai todu amone̩ oj ane̩-i chaka.
EZK,45,23,"O̩jo̩ okoke o̩jo̩ mebie le̩ i añwʼe̩wñ iche̩bo̩ e̩gujo che ñwu Jihofa, o̩kokuno̩ mebie kpʼokolo mebie ku ma ma nʼe̩nyo̩lo̩ n i ako wa che o̩jo̩ mebie le̩ okoke du, kpʼo̩mobuko̩ tod e̩wñ iche̩bo̩ adure o̩jo̩ du."
EZK,45,24,"I la añwʼe̩wñ ele che, e̩fa-wñʼka chʼutodu o̩kokuno̩ʼka, kpʼe̩faʼka tod okoloʼka, e̩fa omuʼka ane̩ hin ekpoʼka."
EZK,45,25,"Ochu e̩kebie, o̩jo̩ e̩ke̩gwe̩lu ochu le̩, e̩gba uje̩wñ uyo̩ le̩, i ñʼache abe̩le̩ o̩jo̩ o̩koke-wñ mebie ge̩; alu kʼe̩wñ iche̩bo̩ adure de̩, kpʼalu kʼe̩wñ iche̩bo̩ e̩gujo de̩, kpʼalu kʼe̩wñ ele de̩, kpʼalu kʼekpo-wñ de̩."
EZK,46,1,"Abu kʼOndu Jihofa aka de̩ kakini, O̩jo̩ uko̩lo̩ me̩fa alaku anuku kʼi kpejurʼo̩wo̩ olodudu abi n; ma muda abi o̩jo̩ uñmi, ma ñʼabi o̩jo̩ kʼochu ne etito̩."
EZK,46,2,"Oñ idachi agudu lʼo̩na agbaru alaku e-o̩do̩da, i la adago ugbo oli alo̩na o̩mo̩; tak amatama añwʼe̩wñ iche̩bo̩ e̩gujo-wñ kpʼe̩wñ iche̩bo̩ ure̩do̩-wñ che, tak i adojikane̩ oj ajita alaku le̩. Tak i adufu; ma muda arʼo̩na-wñ gbogbo tak olu tunyane̩ n."
EZK,46,3,"Oñ amone̩ ane̩-i adojikane̩ ugbo alugbo̩na alaku le̩ o̩gba Jihofa o̩jo̩ uñmi o̩jo̩ uñmi, kpʼo̩jo̩ kʼochu ne etito̩ du."
EZK,46,4,"E̩wñ iche̩bo̩ e̩gujo kʼidachi le̩ la akowa ñwu Jihofa o̩jo̩ uñmi o̩jo̩ u-ñmi le̩ achʼamo̩mala me̩fa ku ma ma nʼe̩nyo̩lo̩ n, kpʼokoloʼka ki ma nʼe̩nyo̩lo̩ n ge̩;"
EZK,46,5,"e̩wñ ele-wñ la ache e̩faʼka tod okoloʼka, kpʼe̩wñ ele tod amo̩mala le̩ adʼalu du kʼo̩wo̩-wñ tu kʼi ache, e̩fa-wñ du la ane̩ hin ekpoʼka."
EZK,46,6,"Oñ o̩jo̩ kʼochu ne etito̩ i la chʼo̩mʼo̩kokuno̩ kʼi ma nʼe̩nyo̩lo̩ n kpʼamo̩mala me̩fa kpʼokoloʼka, ma la anʼe̩nyo̩lo̩ n."
EZK,46,7,"Tak i añwʼe̩wñ ele che, e̩faʼka chʼutodu o̩kokuno̩ʼka, e̩faʼka la chʼutodu okoloʼka, kpʼalu kʼo̩wo̩-wñ atu tod amo̩mala le̩, e̩faʼka la ane̩ ekpo hinʼka."
EZK,46,8,"Tak e̩gba kʼidachi agudu wa, i agudu wa lʼo̩na agbaru alaku le̩, i año̩ lʼo̩na e-le̩ dufu ge̩."
EZK,46,9,"Oñ e̩gba kʼamone̩ ane̩-i awʼo̩gba Jihofa iko iko uje̩wñ uyo̩ kʼi date̩, e̩ne̩ ki agudu lʼo̩na alaku o̩wo̩ o̩pata ate̩ kʼi adojikane̩ adufu lʼo̩na alaku o̩wo̩ o̩pata o̩gane̩; oñ e̩ne̩ ki mugudu lʼo̩na alaku o̩wo̩ o̩pata o̩gane̩ ale o̩na alaku o̩wo̩ o̩pata ate̩ dufu; i ñʼadabi lʼo̩na alaku ugbo kʼi gudu wa le̩ dufu n, i afʼe̩do̩ kʼe̩do̩ kpaala dufu."
EZK,46,10,"Oñ e̩gba ku ma nyʼejefu, idachi le̩ atʼalumeji-ma gudu nyʼejefu, oñ e̩gba ku ma dufu, ma akpe̩re̩ dufu."
EZK,46,11,"Tak e̩gba uje̩wñ uyo̩-ma kpʼuje̩wñ ku ma dʼiko-wñ te̩, e̩wñ ele-ma achʼe̩faʼka tod o̩kokuno̩ʼka, kpʼe̩faʼka tod okoloʼka, e-amo̩mala achʼalu du kʼo̩wo̩-wñ atu; e̩fa du ane̩ hin ekpoʼka."
EZK,46,12,"Tak e̩gba kʼidachi gʼe̩do̩la-wñ añwʼe̩wñ iche̩bo̩ che, abe̩k e̩wñ iche̩bo̩ e̩gujo abe̩k e̩wñ iche̩bo̩ ure̩do̩ kʼi agʼe̩do̩la-wñ ache ñwu Jihofa, e̩ne̩ʼka abi alaku ki kpejurʼo̩wo̩ olodudu ñw u; tak i añwʼe̩wñ iche̩bo̩ e̩gujo-wñ kpʼe̩wñ iche̩bo̩ ure̩do̩-wñ che, alu kʼi ache o̩jo̩ uñmi; tak i adufu; ubi-wñ abu kʼi ledu-fu e̩ne̩ʼka are alaku le̩."
EZK,46,13,"Oñ uwe̩ añwʼo̩mala o̩do̩ʼka kʼi ma nʼe̩nyo̩lo̩ n che tod e̩wñ iche̩bo̩ e̩gujo ache ñwu Jihofa o̩jo̩ñwa o̩jo̩ñwa, odudu du uwe̩ añwʼo̩ che."
EZK,46,14,"Uwe̩ lañʼañwʼe̩wñ ele che manyʼu odudu du; omu-wñ chʼe̩kpe̩re̩fa e̩faʼka, kpʼekpo e̩kpe̩re̩ta hinʼka ki kpe̩gwa nyʼomu te̩ke̩te̩ke̩ le̩; e-le̩ chʼe̩wñ-iche̩bo̩ omu eche ñwu Jihofa o̩ko̩ko̩lo̩, uhio̩me̩-wñ te̩ gbogbo alo."
EZK,46,15,"Abe̩le̩ ma añwʼo̩mala le̩ kpʼe̩wñ ele kpʼekpo-wñ che odudu o̩jo̩ du, kʼi chʼe̩wñ iche̩bo̩ e̩gujo ki ma nʼuda n."
EZK,46,16,"Abu kʼOndu Jihofa aka de̩ kakini, Iche̩wñ kʼidachi le̩ dʼe̩wñ chʼo̩ma-wñ e̩ne̩ke̩le̩ʼka ele, mak e̩wñ ogu-wñ, amo̩ma e-wñ ane̩; e̩wñ kʼame̩ ne̩ ef e̩wñ ogu ku ma je̩ i che."
EZK,46,17,"I muda chʼe̩wñ kʼi mʼe̩wñ du kwef e̩wñ ogu-wñ kʼi mʼu du chʼadu-wñʼka ele, owñ ane̩ kad odo omi nʼo̩la-mi le̩: e̩gba le̩ e̩wñ le̩ adabi tʼo̩wo̩ idachi le̩; i chʼe̩wñ ogu-wñ, amo̩ma-wñ ne̩."
EZK,46,18,"Anubi le̩ ge̩, idachi le̩ abʼamone̩ le̩ gbʼe̩wñ ogu-ma, kʼi fʼuma ke̩che̩ kwo bʼe̩wñ-ma ku ma ne̩ te̩ n; i akʼe̩wñ ogu ñw amo̩ma-wñ kwef e̩wñ kʼowñ onugo ne̩ kʼe̩ne̩ne̩ne̩ne̩ abo-mi ki we ekpatuka bʼane̩-wñ kʼi ne̩ te̩."
EZK,46,19,"Tak i mʼumi du le gu ef ugbo ku ma gudu wa du, e-ki dʼo̩wo̩ʼka alaku le̩, tef unyi unyi ke̩ke̩ kiafo̩ e-amatama le̩, owñ chʼe-ki kpejurʼo̩wo̩ o̩pata ate̩; e̩ la go, i nʼugboʼka ki dʼubi-wñ o̩wo̩ olane̩."
EZK,46,20,"Tak i ka ñwu mi kakini, Ugbo kʼamatama ahi e̩la iche̩bo̩ abi kpʼe̩la iche̩bo̩ adure kpʼugbo ku ma ade̩ e̩wñ ele de̩; kʼama ki we ekʼo dufu wʼologbo o̩do̩da ku ma che kʼamone̩ ki fo̩."
EZK,46,21,"Tak i dʼumi dufu wʼologbo o̩do̩da le̩, oñ i je̩ ñwu mi lale alo alo ologbo le̩ me̩le̩; e̩ la go, ologbo omune̩ la dʼalo ologbo me̩le̩."
EZK,46,22,"Ef alo me̩le̩ e-ologbo le̩ ologbo omune̩ ku ma bʼo̩gba nyʼu jo̩. Ujiji-wñ chʼogbo̩ meji, una-be̩-wñ la che ogue̩gwa: ologbo me̩le̩ ki jʼalo-wñ le̩ nʼe̩ñwa okate."
EZK,46,23,"O̩gba la lʼef uwñ daka i lʼologbo me̩le̩ le̩ daka, oñ ma fʼigbeli ugbo ku ma ahi e̩wñ che jʼofe o̩gba-wñ daka."
EZK,46,24,"Tak i ka ñwu mi kakini, Unyi ugbo ku ma ahi e̩wñ jo̩-i, owñ chʼugbo kʼabo ku ma che e̩wñ unyi-i, ahi e̩la iche̩bo̩ amone̩ le̩."
EZK,47,1,"Tak i mʼumi du dabi wʼalugbo̩na unyi le̩; e̩ la go, omi nacha kwʼofe ubo̩ alugbo̩na unyi le̩ o̩wo̩ olodudu, todu unyi le̩ kpejurʼo̩wo̩ olodudu. Omi le̩ la cha kwʼofe-wñ wa, akwo o̩wo̩ awo̩to̩ unyi le̩, o̩wo̩ o̩pata o̩gane̩ ubo̩ iche̩bo̩-wñ."
EZK,47,2,"Tak i mʼumi du le o̩na alaku o̩wo̩ o̩pata ate̩ dufu, oñ i ne̩ mi dagbala lʼo̩na o̩do̩da le̩ nyʼugbo alaku e-e̩j o̩do̩da, lʼo̩na e-ki akpejurʼo̩wo̩ olodudu; e̩ la go, omi nʼabi dufu o̩wo̩ awo̩to̩-wñ."
EZK,47,3,"E̩gba kʼe̩ne̩ le̩ nʼiku uñwʼe̩wñ o̩wo̩ le dufu tʼo̩wo̩ olodudu, i fʼohibo̩wo̩ icham nyʼo̩gwo̩ko̩ ñwa, tak i je ñwu mi lale gu ef omi le̩ du, omi le̩ kad iko e̩re̩."
EZK,47,4,"Tak i ño̩ fʼicham nyʼo̩gwo̩ko̩ ñwa ge̩, oñ i je̩ ñwu mi lale gu ef omi le̩ du, omi le̩ la jʼone̩ kad okuku. Tak i ño̩ fʼicham nyʼo̩gwo̩ko̩ ñwa, oñ i je̩ ñwu mi lale gu ef uwñ du, omi-wñ ajʼon? kad ago."
EZK,47,5,"Ubile̩ i ño̩ fʼicham nyʼo̩gwo̩ko̩ ñwa ge̩, oñ i mud aji kʼomi ma ño̩ neke lale gu ef uwñ du ge̩ n, todu omi-wñ ako̩, oñ i mud ugbo kʼone̩ agwa, i mud ohimini ku ma ma neke daba n."
EZK,47,6,"Tak i ka ñwu mi kakini, O̩ma one̩, uwe̩ li me̩?"
EZK,47,7,"Oñ e̩gba kʼu mudabi wʼo̩mo̩, go, oli wewe wewe jʼoj otete-wñ ej emi-wñ kpʼej ano̩mo̩-wñ."
EZK,47,8,"Tak i ka ñwu mi kakini, Omi-i acha dufu rʼo̩wo̩ ane̩ olodudu, i la agwo̩ru nyʼAraba; i la cha rʼo̩wo̩ ohimini aba-di; omi ku ma je̩ ñwu cha dufu le̩ acha nyʼohimini abadi. Oñ ma añwʼomi-wñ che kinyo̩."
EZK,47,9,I la ade̩ kʼonugo e̩wñ du ki añmiñmi ki achiche̩ ugbo du kʼohimini lile le̩ acha kade adeju. Uwewe e̩ja-wñ le̩ atabale; todu omi-i lewa o̩mo̩ me̩. Oñ o̩ga du atakpa. Ugbo du kʼohimini le̩ acha kade e̩wñ o̩mo̩ du adeju!
EZK,47,10,"I la awatu, kʼamekwuji adago jʼeti-wñ; akwo E̩nge̩di gbogbo wa E̩ne̩glaim achʼugbo ku ma anʼiga dala. E̩ja-wñ la achʼuche̩ uche̩-wñ dabe̩ne̩ kʼe̩ja Ohimini Elite, ma awewe tabale."
EZK,47,11,"Ama ugbo kʼi nʼe̩pio̩ kpʼugbo kʼite̩-wñ de̩, ma añwʼo̩mo̩ che n; ma tʼe-le̩ no̩ tinyo̩ ki chʼomu."
EZK,47,12,"Oñ o̩la ohimini le̩ oj otete-wñ ej emi-wñ kpʼej ano̩mo̩, oli ije̩ du aya o̩mo̩, eñmi-wñ la akwacha n. I la awe ero n. I arʼe̩ro etito̩ ochu du, todabu kʼomi-wñ le̩ nacha kwef uña kiafo̩ le̩ dufu wa. E̩ro-wñ la chʼutodu uje̩wñ; eñmi-wñ la chʼutodu o̩ga one̩ eche."
EZK,47,13,"Abu kʼOndu Jihofa aka de̩ kakini, Alu ku me̩ ahi ome̩ ku me̩ fʼane̩-i kpe̩ru ñw abo̩lo̩pu Israe̩l me̩gweji kʼi mud e̩wñ ogu-ma de̩. Jose̩f anʼukpe̩ meji."
EZK,47,14,"Ame̩ aje̩, e̩ne̩ʼka aje̩ alu kʼekeji aje̩. Todu u dʼo̩wo̩ nyate̩ go̩ ka kʼu nadu ñw amata-me̩; oñ ane̩-i atʼume̩ o̩wo̩ ki mud e̩wñ ogu-me̩."
EZK,47,15,"Alo̩me̩ ane̩ le̩ de̩: O̩wo̩ o̩pata ate̩-wñ, akwʼOhimini Elile alʼo̩na He̩tlo̩n gbogbo wʼojukpologu Zedad;"
EZK,47,16,Hemat kpai Berota kpai Sibraim e-ki dʼagbagba alo̩me̩ Damaskus kpʼalo̩me̩ Hemat; Hazo̩r Hatiko̩n kʼi kad alo̩me̩ Hauran.
EZK,47,17,"Alo̩me̩-wñ ki ate̩ kwʼo̩la ohimini abadi ache Hazareno̩n, kʼi dʼalo̩me̩ Damaskus; ale rʼo̩wo̩ o̩pata-wñ alo̩me̩ Hemat de̩, o̩wo̩ o̩pata ate̩-wñ de̩."
EZK,47,18,"Alo̩me̩-wñ o̩wo̩ olodudu-wñ agbagba Hauran kpai Damaskus kpai Gilead kpai ane̩ Israe̩l ache aji Jo̩rdan; me̩ añwa akwʼalo̩me̩-wñ gbogbo wa ohimini o̩wo̩ olodudu, o̩wo̩ olodudu-wñ la de̩."
EZK,47,19,Alerʼo̩wo̩ o̩pata o̩gane̩-wñ ate̩ kwo Temar gbogbo wa omi Me̩ribo̩t Kede̩sh gbogbo wʼaji Ijipti gbogbo wa kad Ohimini Elile. O̩me̩-wñ ale rʼo̩wo̩ o̩pata o̩gane̩-wñ la de̩.
EZK,47,20,"Ohimini Elile adʼakolo-wñ o̩wo̩ olane̩, akwʼalo̩me̩-wñ gbogbo wa ame̩ru ojukpologu Hemat, o̩me̩-wñ o̩wo̩ olane̩ de̩."
EZK,47,21,Abe̩le̩ ame̩ akpe̩ ane̩-i ñw o̩la-me̩ teju alu kʼabo̩lo̩pu o̩lo̩pu Israe̩l de̩.
EZK,47,22,"Oñ i awatu, kʼame̩ anʼanya ero̩ akpe̩, kʼi mud e̩wñ ogu ñwu me̩ kpʼamilowa ku ma ge̩ne̩ ef ume̩, ku ma ñʼabi amo̩ma ef ume̩ ge̩; oñ abo le̩ adab amo̩mane̩ ñwu me̩ ef amo̩ma Israe̩l; ama anʼe̩wñ ogu ku ma aje̩ kpʼame̩ ef abo̩lo̩pu o̩lo̩pu Israe̩l."
EZK,47,23,"Oñ i awatu ef o̩lo̩pu du kʼilowa le̩ ge̩ne̩ o̩mo̩ le̩, me̩ adʼe̩wñ ogu e-wñ ñw u ki je̩, Ondu Jihofa ka-i."
EZK,48,1,"Odu o̩lo̩pu o̩lo̩pu la de̩: akwʼotitala-wñ o̩wo̩ o̩pata ate̩ eti o̩na He̩tlo̩n gbogbo wʼojukpologu Hemat, Hezar-enan ugbo alo̩me̩ Damaskus le̩ ale rʼo̩wo̩ o̩pata ate̩-wñ o̩wo̩ʼka Hemat, (akolo ugbo meji le̩ ate̩rʼo̩wo̩ olodudu kpʼo̩wo̩ olane̩-wñ) e-Dan chʼukpe̩ʼka."
EZK,48,2,"Oñ ale alo̩me̩ Dan akwʼolodudu-wñ gbogbo wʼolane̩-wñ, Ashe̩r chʼukpe̩ʼka."
EZK,48,3,"Oñ ale alo̩me̩ Ashe̩r akwʼo̩wo̩ olodudu-wñ gbogbo wa o̩wo̩ olane̩-wñ, Naftali chʼukpe̩ʼka."
EZK,48,4,"Oñ ale alo̩me̩ Naftali, akwʼo̩wo̩ olodudu-wñ gbogbo tʼo̩wo̩ olane̩-wñ Manasa chʼukpe̩ʼka."
EZK,48,5,"Oñ ale alo̩me̩ Manasa, akwʼo̩wo̩ olodudu-wñ gbogbo wʼo̩wo̩ olane̩-wñ Ifraim chʼukpe̩ʼka."
EZK,48,6,"Oñ ale alo̩me̩ Ifraim, akwʼo̩wo̩ olodudu-wñ gbogbo wʼo̩wo̩ olane̩-wñ Rube̩n chʼukpe̩ʼka."
EZK,48,7,Oñ ale alo̩me̩ Rube̩n akwʼo̩wo̩ olodudu-wñ gbogbo tʼo̩wo̩ olane̩-wñ Juda chʼukpe̩ʼka.
EZK,48,8,"Oñ ale alo̩me̩ Juda akwʼo̩wo̩ olodudu-wñ gbogbo wʼolane̩-wñ ache e̩wñ ako ne ku me̩ adu ñw O̩jo̩ le̩. Unabe̩-wñ chʼe̩ñwa-icham nyʼo̩gwo̩ko̩ ogue̩lu, ujiji-wñ la adab ukpe̩ʼka ki bo̩ le̩ de̩, owñ chʼakwʼo̩wo̩ olodudu-wñ gbogbo wa olane̩-wñ; uña kiafo̩ le̩ adʼalumeji-wñ."
EZK,48,9,"E̩wñ ku me̩ ako ne ku me̩ adu wa ñwu Jihofa le̩, ujiji-wñ la achʼicham nyʼo̩gwo̩ko̩ ogue̩lu, unabe̩-wñ la achʼicham nyʼo̩gwo̩ko̩ me̩gwa."
EZK,48,10,"E̩wñ kiafo̩ ku ma ko ne achʼutodu amatama; ujiji o̩wo̩ o̩pata ate̩-wñ achʼicham nyʼo̩gwo̩ko̩ ogue̩lu, oñ unabe̩-wñ o̩wo̩ olane̩-wñ chʼicham nyʼo̩gwo̩ko̩ me̩gwa, unabe̩-wñ o̩wo̩ olodudu-wñ chʼicham nyʼo̩gwo̩ko̩ me̩gwa, ujiji o̩wo̩ o̩pata o̩gane̩-wñ la chʼicham nyʼo̩gwo̩ko̩ ogue̩lu. Oñ uña Jihofa kiafo̩ le̩ adʼalumeji-wñ."
EZK,48,11,"E-le̩ ado̩mo̩ ñw amatama ku ma jʼef amo̩ma Zedo̩k ku ma che ma ku ma fo̩ le̩, ku ma fʼe̩wñ-mi kʼu ka le̩ de ku ma ma chiia e̩gba kʼamo̩ma Israe̩l chila le̩ n, owñ chʼalu kʼabo Lifai la le̩."
EZK,48,12,"Oñ e̩wñ ku ma ko ne kwef ane̩ ku ma ko ne ñw O̩jo̩ le̩ achʼe̩wñ ki afo̩ e-efo̩ ñwu ma, alo̩me̩ abo Lifai i de̩."
EZK,48,13,"Oñ alu kʼalo̩me̩ amatama de̩, abe̩le̩ abo Lifai ane̩ ane̩ kʼujiji-wñ chʼicham nyʼo̩gwo̩ko̩ ogue̩lu, unabe̩-wñ la achʼicham nyʼo̩gwo̩ko̩ me̩gwa. Ujiji-wñ chaka achʼicham nyʼo̩gwo̩ko ogue̩lu, unabe̩-wñ la achʼicham nyʼo̩gwo̩ko̩ me̩gwa."
EZK,48,14,"Ma la adʼe-du ef uwñ ta n, ma la adʼu kpailo̩ n; ma la aje̩ ñw e̩ne̩ omune̩ ki nʼejo̩ga ane̩-i n; todu i a fo̩ todu Jihofa."
EZK,48,15,"Oñ unabe̩-wñ ki bo̩ icham nyʼo̩gwo̩ko̩ me̩lu ki dʼo̩gba e-icham nyʼo̩gwo̩ko̩ ogue̩lu le̩, ade̩ kʼo̩ja ki dʼu chʼe̩wñ, owñ chʼutodu ewo le̩, todu odo edo kpʼokije̩; ewo le̩ la adʼalumeji-wñ."
EZK,48,16,"Alu kʼe̩ñwa-wñ ade̩ la de̩: O̩wo̩ o̩pata ate̩-wñ achʼicham nyʼo̩gwo̩ko̩ me̩le̩ nyʼoli me̩gwa, o̩wo̩ o̩pata o̩gane̩-wñ la achʼicham nyʼo̩gwo̩ko̩ me̩le̩ nyʼoli me̩gwa, o̩wo̩ olodudu-wñ la achʼicham nyʼo̩gwo̩ko̩ me̩le̩ nyʼoli me̩gwa, o̩wo̩ olane̩-wñ la achʼicham nyʼo̩gwo̩ko̩ me̩le̩ nyʼoli me̩gwa ge̩."
EZK,48,17,"Ewo le̩ la anʼokije̩ okije̩: oli me̩lu ajʼo̩wo̩ o̩pata ate̩-wñ, oli me̩lu ajʼo̩wo̩ o̩pata o̩gane̩-wñ, oli me̩lu la ajʼo̩wo̩ olodudu-wñ, oli me̩lu la ajʼo̩wo̩ olane̩-wñ."
EZK,48,18,"Oñ ujiji-wñ ki bo̩ ki dʼiba ane̩ kiafo̩ ku ma ko ne le̩, o̩wo̩ olodudu-wñ la achʼicham nyʼo̩gwo̩ko̩ me̩gwa, o̩wo̩ olane̩-wñ lañʼachʼicham nyʼo̩gwo̩ko̩ me̩gwa. E-le̩ adʼakolo kʼakolo ane̩ kiafo̩ ku ma ko ne le̩. E̩wñ oko-wñ achʼuje̩wñ tod abo ku ma chʼuko̩lo̩ ef ewo le̩."
EZK,48,19,Oñ abo o̩lo̩pu o̩lo̩pu Israe̩l du ku ma chʼuko̩lo̩ ef ewo le̩ alʼuche̩-wñ.
EZK,48,20,Ane̩ ku ma ko ne ñw O̩jo̩ le̩ chaka achʼicham nyʼo̩gwo̩ko̩ ogue̩lu kpai icham nyʼo̩gwo̩ko̩ ogue̩lu; me̩ akʼane̩ kiafo̩ ku me̩ ko ne le̩ ki chʼago̩go̩ me̩le̩ manyʼewo le̩ ku Jihofa ki ne̩.
EZK,48,21,"E̩bo̩bo̩-wñ la achʼutodu idachi, o̩wo̩ʼka kpʼo̩wo̩ ekeji ane̩ ki afo̩ ku ma du ne tod O̩jo̩ le̩, kpʼe-kʼewo le̩ ne̩; ejo̩gba e̩ñwa icham nyʼo̩gwo̩ko̩ ogue̩lu e-ku ma du ne ñw O̩jo̩ ki dʼo̩wo̩ alo̩me̩-wñ o̩wo̩ olodudu le̩, kpʼe-kʼi dʼo̩wo̩ olane̩ ejo̩gba e̩ñwa icham nyʼo̩gwo̩ko̩ ogue̩lu kʼi dʼo̩wo̩ alo̩me̩ o̩wo̩ olane̩-wñ ki chʼeju ukpe̩ ukpe̩ki bo̩; e-le̩ achʼutodu idachi. Oñ e-ki afo̩ ku ma du ne̩ ñw O̩jo̩ kpʼuña kiafo̩ e-unyi le̩ ajʼalumeji-wñ."
EZK,48,22,"Anoji e-le̩ ge̩, akwʼugbo e-kʼabo Lifai ne̩ kpʼakwʼugbo e̩wñ kʼewo le̩ ne̩ kʼi dʼalumeji e-kʼidachi ne̩ le̩, owñ chʼagbagba alo̩me̩ Juda kpʼalo̩me̩ Be̩njamin e-le̩ ñʼachʼutodu idachi ge̩."
EZK,48,23,"I la chʼe-abo o̩lo̩pu o̩lo̩pu ki bo̩, akwʼo̩wo̩ olodudu-wñ gbogbo tʼo̩wo̩ o̩lane̩-wñ, Be̩njamin nʼukpe̩ʼka."
EZK,48,24,Oñ ale alo̩me̩ e-Be̩njamin akwʼo̩wo̩ olodudu-wñ gbogbo tʼo̩wo̩ olane̩-wñ Simeo̩n anʼukpe̩ʼka.
EZK,48,25,"Oñ ale alo̩me̩ Simeo̩n akwʼo̩wo̩ olodudu-wñ gbogbo tʼo̩wo̩ olane̩-wñ, Isakar anʼukpe̩ʼka."
EZK,48,26,"Oñ ale alo̩me̩ Isakar akwʼo̩wo̩ olodudu-wñ gbogbo tʼo̩wo̩ o̩lane̩-wñ, Ze̩biulo̩n anʼukpe̩ʼka."
EZK,48,27,Oñ ale alo̩me̩ Ze̩biulo̩n akwʼo̩wo̩ olodudu-wñ gbogbo tʼo̩wo̩ olane̩-wñ Gad anʼukpe̩ʼ ʼka.
EZK,48,28,"Oñ ale alo̩me̩ Gad o̩wo̩ o̩pata o̩gane̩-wñ, ale rʼo̩wo̩ o̩pata o̩gane̩-wñ, alo̩me̩-wñ ate̩ kwo Te̩mar gbogbo wa omi Me̩ribat Ke̩de̩sh, gbogbo wʼaji Ijipti gbogbo tʼo̩l Ohimini Elile."
EZK,48,29,"Ane̩ kʼuwe̩ aranya akpe̩ ñw o̩lo̩pu o̩lo̩pu Israe̩l ki chʼe̩wñ ogu-ma de̩; ukpe̩ ojoji ojoji kʼama la ane̩ le̩ de̩, Ondu Jihofa ka-i."
EZK,48,30,O̩na o̩na ugbo ku ma akwʼef ewo le̩ dufu la de̩: o̩wo̩ o̩pata ate̩-wñ ma anʼe̩ñwa le̩ añwa icham nyʼo̩gwo̩ko̩ me̩le̩ nyʼoli me̩gwa.
EZK,48,31,"Odu alaku alaku ewo le̩ la ade̩ alu kʼodu o̩lo̩pu o̩lo̩pu Israe̩l de̩; alaku me̩ta ajʼo̩wo̩ o̩pata ate̩-wñ; alaku Rube̩n chʼo̩ka, alaku Juda chʼoka, alaku Lifai chʼoka."
EZK,48,32,"O̩wo̩ olodudu-wñ la ache icham nyʼo̩gwo̩ko̩ me̩le̩ nyʼoli me̩gwa, kpai alaku me̩ta: owñ chʼalaku Jose̩f chʼoka, alaku Be̩njamin chʼoka, alaku Dan chʼo̩ka."
EZK,48,33,"O̩wo̩ o̩pata o̩gane̩-wñ la achʼe̩ñwa icham nyʼo̩gwo̩ko̩ me̩le̩ nyʼoli me̩gwa, kpai alaku me̩ta: alaku Simeo̩n chʼoka, alaku Isakar chʼoka, alaku Ze̩biulo̩n chʼoka."
EZK,48,34,"O̩wo̩ o̩lane̩-wñ ache icham nyʼo̩gwo̩ko̩ me̩le̩ nyʼoli me̩gwa kpʼalaku-wñ me̩ta ge̩: alaku Gad chʼoka, alaku Ashe̩r chʼoka, alaku Naftali chʼoka."
EZK,48,35,Ale daka-wñ achʼe̩ñwa icham nyʼo̩gwo̩ko̩ me̩gwe̩jo̩. Akwʼo̩jo̩ kʼa ka-i odu ewo le̩ ako̩ O̩mo̩ Jihofa De̩.
DAN,1,1,"O̩do̩ e̩ke̩ta ku Jiho̩yakim jʼonu Juda, Ne̩biukadne̩za onu Babilo̩n, lewa fʼala kpa nyu Je̩rusale̩m."
DAN,1,2,"Tak Ondu mu Jiho̩yakim, onu Juda, du tʼowñ o̩wo̩ manyʼe̩wñ eku unyi O̩jo̩ iche̩ka; oñ i mʼu ño̩ nyʼane̩ Shainar tʼunyi o̩jo̩ e-wñ; tak i mʼe̩wñ eku le̩ ko nyʼunyi e̩wñ akoko o̩jo̩-wñ."
DAN,1,3,"Tak onu ko̩la ñw Ashpe̩naz kʼi chʼe̩ne̩ ki tʼo̩gba amonoji-wñ kʼi kʼabimo̩to̩ Israe̩l iche̩ka wa, owñ chʼamo̩ma onu kpai abo ku ma bi lʼeju O̩jo̩ iche̩ka."
DAN,1,4,"Ama ki chʼabokolobia ku ma ma nʼe̩nyo̩lo̩ n, kʼo̩la-ma de̩ bo̩lo̩bo̩lo̩, ku ma chʼo̩ka e̩wñ ibe ojoji ojoji, ku ma chema e̩wñ, ku ma chemeju e̩wñ eko̩che̩. Ama ki ño̩ chʼabo ku ma bo̩jo̩ ku ma dago ef unyi onu; kʼama ki ko̩ ma e̩wñ kʼabo Kaldia ko̩che̩ kpai ichi-ma ge̩."
DAN,1,5,"Tak onu fʼukpe̩ uje̩wñ e-wñ ki rinyo̩ kpai omi achiwebe̩te̩ma e-wñ kʼi añmo̩ ñwate̩ ñwu ma alu ku ma ako ñwu ma o̩jo̩ñwa o̩jo̩ñwa, ku ma ne̩ ma o̩do̩ me̩ta; o̩do̩ le̩ muda kʼama ki lewa dago o̩gba onu."
DAN,1,6,Oñ Danie̩l kpai Hananaya kpai Mishae̩l kpai Azaraya jʼef amo̩ma Juda ku ma jʼef abo le̩.
DAN,1,7,Tak agboji amonoji le̩ mʼodu omune̩ ko ñwu ma; Be̩lte̩shaza i du ñwu Danie̩l; Shedrak i du ñwu Hananaya; Mishe̩k i du ñwu Mishae̩l; Abe̩d-nego i la du ñw Azaraya.
DAN,1,8,Danie̩l muda fʼibe-wñ kpe̩ te̩ ka kʼowñ akpʼo̩la-wñ bie̩ ugbo uje̩wñ e̩rinyo̩ e-onu kpai omi achiwebe̩te̩ma-wñ kʼi añmo̩ n. Todule̩ i bi agboji amonoji kʼi we ekpʼo̩la-wñ bie̩.
DAN,1,9,O̩jo̩ la je̩ ñw agboji amonoji ki li Danie̩l eju kʼi mo̩la ñw u kʼi no̩ liʼu ejumomi.
DAN,1,10,"Tak agboji amonoji le̩ ka ñwu Danie̩l kakini, Narailo odu-mi onu, owñ le̩ fʼuje̩wñ-me̩ kpai omi-me̩ ñwate̩; e̩wñ chi kʼi ali eju-me̩ ki ma nyo̩ dab eju abokolobia eje̩go̩-me̩ n? Oji-mi me̩ tene edu ñw onu."
DAN,1,11,"Taku Danie̩l ka ñw imo̩to̩ kʼagboji amonoji mu Danie̩l kpai Hananaya kpai Mishae̩l kpai Azaraya ko nyʼo̩ o̩wo̩ kakini,"
DAN,1,12,Nagbo̩ko̩bʼe̩ kʼe̩ jʼamadu-we̩-i ma o̩jo̩ me̩gwa; e̩ la je̩ ñwu ma kʼe̩wñ oko kwe̩ kwe̩ kwe̩ ñw a je̩ kpʼomiofo ñw a ñmo̩.
DAN,1,13,"E̩gba le̩ tak e̩ je̩ ñwu ma gʼeju-wa o̩gba-we̩, kpai eju abokolobia kʼama le̩ je̩ uje̩wñ onu ki arinyo̩ le̩; oñ alu kʼe̩ li o̩mo̩ alu le̩ oñ e̩ che ñw amadu-we̩-i."
DAN,1,14,"Abe̩le̩ i netirʼuma ef o̩la le̩, oñ i jʼuma ma o̩jo̩ me̩gwa."
DAN,1,15,"Tak e̩gba kʼo̩jo̩ me̩gwa le̩ le rʼane̩, eju-ma la chʼuto̩ tule, ma chenʼaño̩la tʼabokolobia ku ma jʼuje̩wñ e̩rinyo̩ e-onu chaka le."
DAN,1,16,"Todule̩ imo̩to̩ onu mʼuje̩wñ e̩rinyo̩ kpʼomi achiwebe̩te̩ma ki dukpe̩ kʼama añmo̩ ko kwʼo̩mo̩, oñ i mʼe̩wñ oko kwe̩ kwe̩ kwe̩ ko ñwu ma."
DAN,1,17,"I chʼe-abokolobia me̩le̩ le̩, O̩jo̩ mʼibe kpʼugbeju ko ñwu ma ef e̩wñ eko̩che̩ kpai e̩wñ ibe du. Danie̩l la chemoji ane̩ ego kpai o̩na kʼone̩ ana chaka."
DAN,1,18,"Tak e̩gba kʼo̩jo̩ kʼonu bu ñwu ma taku ma ako ma wa jo̩, agboji amonoji le̩ mʼuma ko wʼejefu o̩gba Ne̩biukadne̩za."
DAN,1,19,Tak onu bʼuma chʼoluka; ma la li e̩ne̩ du ef uma ki dabu Danie̩l kpai Hananaya kpai Mishae̩l kpai Azaraya n: todule̩ ma kwodago o̩gba onu.
DAN,1,20,"Oñ ef o̩la ibe du kpʼugbo oji e̩wñ ema, kʼonu tʼuma ene, i li ka kʼama nyo̩ tʼamachifamu kpai amade̩bo̩ du ku ma jʼojane̩-wñ le onu me̩gwa."
DAN,1,21,Danie̩l la kpo̩kpe̩ gbogbo wʼo̩do̩ ejodudu ki Sairo̩s jʼonu.
DAN,2,1,"Oñ o̩do̩ ekeji ku Ne̩biukadne̩za jʼonu, Ne̩biukadne̩za fʼo̩na na ana ño̩ na; e̩do̩-wñ la nyo̩ n, eju-wñ la gbe̩."
DAN,2,2,Tak onu ñwañwu ma ku ma do̩ amachifamu kpai amade̩bo̩ kpai amagomi kpai abo Kaldia wa ku ma kʼoji o̩na-wñ ñw onu. Abe̩le̩ ma lewa dago jʼo̩gba onu.
DAN,2,3,"Tak onu ka ñwu ma kakini, U fʼo̩na na, oñ e̩do̩-mi ache mi akanya kʼu ma oji o̩na le̩."
DAN,2,4,"Tak abo Kaldia ka ñw onu ichi abo Siria, kakini, O Onu, oji-we̩ ki gbo kala kala; e̩ ka ñw amadu-we̩ alu kʼe̩ nʼo̩na le̩ tak a akʼofe-wñ ñw e̩."
DAN,2,5,"Tak onu dohi, oñ i ka ñw abo Kaldia kakini, U fʼo̩la le̩ ñwate̩ me̩; ame̩ ma kʼo̩na le̩ kpʼofe-wñ ñwu mi n, ma akʼume̩ da ye̩ge̩ ye̩ge̩, oñ ma akʼunyi unyi-me̩ chʼojeita."
DAN,2,6,"Me̩ muda mʼo̩na le̩ kpʼofe-wñ du dufu, me̩ agba e̩wñ ele kpai uloko kpai ojima nana o̩wo̩-mi; todule̩ me̩ ki kʼona le̩ kpʼofe̩-wñ ñwu mi."
DAN,2,7,"Taku ma dohi onukeji kakini. Onu ki ka ñw amadu-wñ o̩na kʼi na le̩, tak a akʼofe-wñ."
DAN,2,8,"Onu dohi kakini, U fʼofe-me̩ ma me̩, ame̩ tene kʼame̩ ki lʼiko de̩, todabu ku me̩ cheli ka kʼu fʼo̩la le̩ ñwate̩ me̩."
DAN,2,9,"Ame̩ ma la kʼo̩na le̩ ñw omi n, o̩da ki do̩mo̩ ñwu me̩ chʼokate: todu o̩lemi kpʼo̩la e̩bie̩ne̩ oñ me̩ ñwo̩che jo̩ ku me̩ ka o̩gba-mi, gbogbo tak iko-i ki lale; todule̩ me̩ ki kʼo̩na le̩ ñwu mi, tak omi ama ka kʼame̩ neke kʼofe-wñ ñwu mi."
DAN,2,10,"Oñ abo Kaldia le̩ mʼohi du o̩gba onu kakini, I nʼe̩ne̩ du ki dʼile̩ kʼi neke dʼo̩la onu le̩ dufu n, todu alu du kʼi chaka nana kpai alu du kʼukpahiu-wñ de̩, i nʼonu du abe̩k e̩ne̩ o̩da ki tene e̩wñ abe̩le̩ ugbo achifamu kpai ade̩bo̩ kpai Kaldia mama ta n."
DAN,2,11,"E̩wñ kʼonu tene-i chekpuna, i la nʼe̩ne̩ du ki neke dʼu dufu o̩gba onu-i n, chai amo̩jo̩ kʼama ma dodo kpenyʼo̩re̩la n."
DAN,2,12,"Tod e-le̩ e̩do̩ onu kpa, oñ i we̩do̩ tabale, tak i ñwañw abo-wñ ku ma fʼamanibe Babilo̩n du kpa rinyo̩."
DAN,2,13,"Abe̩le̩ o̩da le̩ le dufu, ka kʼama ki fʼamanibe kpa; taku ma kwotejane̩ Danie̩l kpʼamekeji-wñ le̩ ku ma ko ma kpa."
DAN,2,14,"Taku Danie̩l dabi dohi ibe ibe ñw Erio̩k, kʼi chʼagboji abo ide onu kʼi dufu kʼi kpa amanibe Babilo̩n;"
DAN,2,15,"oñ i dohi ñw Eriok kʼi chʼagboji abʼonu le̩ kakini, E̩wñ chi kʼo̩da ki kwʼugbo onu chʼuna una abe̩i taa? Tak Eriok fʼofe-wñ ka ñwu Danie̩l."
DAN,2,16,Oñ Danie̩l nyʼejefu agbo̩ko̩bʼonu kʼi dʼiko ñw u kʼi dʼoji o̩na le̩ ka ñw onu.
DAN,2,17,"Taku Danie̩l nyʼunyi-wñ, oñ i mʼu du ka ñwu Hananaya kpai Mishae̩l kpʼAzaraya, amekeji-wñ le̩,"
DAN,2,18,kʼama ki bi O̩jo̩ e-efojale kʼi li ma ejumomi ugbo e̩wñ ki maja-i; todu ki Danie̩l kpai amakeji-wñ ki we elenyo̩ manyʼamanibe Babilo̩n ki bo̩.
DAN,2,19,Tak e̩wñ ki maja le̩ tejugede ñw Danie̩l ef ane̩ ego odu.
DAN,2,20,Daniel kakini:
DAN,2,21,I arʼiko e̩wñ kpai ewo e̩wñ da;
DAN,2,22,I adʼe̩wñ ki nʼefu kpai e̩wñ ki maja tejugede;
DAN,2,23,"Nagwʼe̩, nakele we̩,"
DAN,2,24,"Todule̩ Danie̩l nyʼejefu ugbo Erio̩k, e-kʼonu du dago kʼi fʼamanibe Babilo̩n kpa; oñ i nyʼakʼabe̩-i ñw u kakini, E̩ ki kpa amanibe Babilo̩n in; mʼumi du nyʼo̩gba onu, tak u nakʼofe o̩na le̩ ñw onu."
DAN,2,25,"Tak Eriok hika du Danie̩l wʼo̩gba onu o̩mo̩ piopio, oñ i fʼabe̩-i ka ñw u kakini, U fʼe̩ne̩ke̩le̩ʼka li kʼi dʼef abimo̩to̩ Juda ku ma mu wa le̩ kʼi aje̩ ñw onu ma ofe o̩na-wñ."
DAN,2,26,"Tak onu dohi ka ñwu Danie̩l, kʼodu-wñ ko̩ Be̩lte̩shaza, kakini, Uwe̩ neke je̩ ñwu mi ma o̩na kʼu li le̩ kpʼofe-wñ ge̩?"
DAN,2,27,"Danie̩l mʼohi du eju onu o̩mo̩ kakini, E̩wñ umaja kʼonu ka le̩, tʼamanibe̩, tʼamade̩bo̩, tʼamachifamu, tʼamake̩ma neke kʼofe-wñ ñw onu n;"
DAN,2,28,"O̩jo̩ʼka muda dʼefojale kʼi adʼe̩wñ ki maja tejugede. Owñ le̩ la aje̩ ñw onu Ne̩biukadne̩za ma e̩wñ ki ado̩mo̩ iko o̩jo̩ otitala. O̩na kʼe̩ na kpai ane̩ kʼe̩ go e̩gba kʼe̩ dʼoj ate̩-we̩ le̩, e̩wñ ki che de̩:"
DAN,2,29,"I chʼuwe̩ O onu, ibe e̩wñ ki awache ejo̩gba wʼef uwe̩ oj ate̩-we̩ o̩mo̩, oñ e̩ne̩ ki adʼe̩wñ ki maja tejugede le̩ la je̩ ñw e̩ ma e̩wñ ki awache."
DAN,2,30,"I muda chʼe-mi e̩wñ ki maja le̩ tejugede ñwu mi tod ibeʼka kʼu ne̩ tʼabo ki bo̩ ku ma deju le n, chai todu kʼonu ki mʼofe-wñ kʼuwe̩ ki la ma ibe ki wʼef uwe̩ le̩."
DAN,2,31,"O, uwe̩ onu, ojibo lileʼka e̩ li le̩, ojibo le̩ tabale, ufane̩-wñ chʼe̩gahi, oñ i dago o̩gba-we̩; i la abailo."
DAN,2,32,"I chʼe-ojibo le̩, oji-wñ chʼo̩jamalia hiolo, agbe̩do̩-wñ kpʼo̩wo̩-wñ chʼajifa, efu-wñ kpai uta-wñ chʼebijekpa,"
DAN,2,33,"akwʼuta-wñ meji wʼagbe̩re̩ ane̩-wñ ma chʼebije, e̩rane̩-wñ chʼebije kpai ike̩te̩ kpe̩gwa nyʼomune̩."
DAN,2,34,"E̩ kejurʼu gbogbo, taku ma fʼokuta da ki ma chʼo̩wo̩ one̩ che n, oñ i lewa nu e̩re̩ ojibo ki chʼebije kpai ike̩te̩ le̩, i la fʼu kpo̩fo̩ ye̩ge̩-ye̩ge̩."
DAN,2,35,"Tak ebije kpai ike̩te̩ kpai ebijekpa kpai ajifa kpai o̩jamalia mukpo̩fo̩ nyʼomune̩, oñ i dab igbogbo ugbo ku ma gwu o̩ka iko afu o̩we̩; afu le̩ la mʼu ko kwʼo̩mo̩ alo, ma ño̩ li uña tod uwñ ge̩ n. Tak okuta ki kpʼojibo le̩ fo̩ mud uwo lile, oñ i mʼile̩du gba nyʼo̩wo̩."
DAN,2,36,O̩na kʼe̩ na le̩ de̩. Awa akʼofe-wñ o̩gba onu-i:
DAN,2,37,"O onu, uwe̩ chʼonu amonu, e-kʼO̩jo̩ e-efojale mʼojane̩-wñ kpʼukpahiu-wñ kpʼugbiti-wñ kpʼojima-wñ ko ñw e̩;"
DAN,2,38,"oñ ugbo du kʼamo̩ma one̩ dodo kpai ame̩la oko kpai ame̩we̩ ojale, i mʼu ko nyʼuwe̩ o̩wo̩ kʼe̩ nʼo̩da-ma chaka; uwe̩-i chʼoji e-o̩jamalia le̩."
DAN,2,39,"Ubi we̩ tak onu ojane̩ omune̩ ki nyarʼuwe̩ akwane̩; kpʼo̩da ojane̩ e̩ke̩ta ki chʼebijekpa, kʼabo le̩ anʼo̩da ane̩-ile̩ du."
DAN,2,40,"O̩da ojane̩ e̩ke̩le̩ la agbiti dab ebije, abu kʼebije akpʼe̩wñ fo̩ kʼi la afʼe̩wñ du du; oñ alu kʼebije akpʼe̩wñ-i du fo̩ mane̩, alu le̩ oñ e-i akpʼe̩wñ fo̩ kʼi fʼu te̩mane̩."
DAN,2,41,"Oñ abu kʼe̩ li kʼe̩re̩-wñ kpai o̩me̩re̩-wñ ugboʼka-wñ chʼama kʼugboʼka-wñ la chʼebije, ojane̩-wñ akpe̩ru abe̩le̩; ukpahiu ebije muda adʼef uwñ alu kʼe̩ li ka kʼebije kpʼe̩pio̩ le̩ chʼe̩kpe̩gwa nyʼomune̩."
DAN,2,42,"Oñ alu kʼo̩me̩re̩-wñ ugbo ʼka chʼebije kʼugboʼka-wñ chʼike̩te̩, alu le̩ oñ ojane̩ le̩ anʼugbo ki gbiti, i la anʼugbo ki ma gbegbe dako dako n."
DAN,2,43,"Oñ alu kʼe̩ li ka kʼebije le̩ chʼe̩kpe̩gwa nyʼe̩pio̩, amone̩ le̩ akpe̩gwa nyʼugbe̩ one̩ ofo; ma muda amanyu o̩la-ma n, alu kʼebije ma dama nyʼike̩te̩ n."
DAN,2,44,"Tak iko amonu e-le̩ O̩jo̩ e-efojale adʼojane̩ dago ki ma lañʼakpabie̩ ogbegbele̩ n. Ma la atʼo̩da o̩fe̩-wñ no tane̩ ñw abo omune̩ n; owñ le̩ muda akpʼojane̩-i du fo̩ kʼi fʼu lie̩, owñ onugo la adago ogbegbele̩."
DAN,2,45,"Abu kʼe̩ li ka ku ma fʼokuta da kwʼibe̩ uwo le̩, ki ma chʼo̩wo̩ one̩ che n, ki la fʼebije kpʼebi-jekpa kpʼama kpʼajifa kpʼo̩jamalia le̩ kpo̩fo̩ rinyo̩, mak O̩jo̩ Inaina je̩ ñw onu ma e̩wñ ki awache ejo̩gba: alu kʼo̩na le̩ de̩ achi n, oji-wñ ogbolo la de̩."
DAN,2,46,"Tak onu Ne̩biukadne̩za fʼeju bʼane̩ ma, oñ i dojikane̩ ñwu Danie̩l, i la ñwañw abo-wñ ku ma kʼe̩wñ ele kpai e̩wñ ki akpo wa achʼo."
DAN,2,47,"Onu dohi ñwu Danie̩l, oñ i kakini, Ochochi, O̩jo̩-we̩ chʼO̩jo̩ e-amo̩jo̩, kpai Ondu amonu. E̩ne̩ ki la akʼe̩wñ ki maja tejugede i che, abu kʼe̩ neke dʼe̩wñ ki maja-i tejugede."
DAN,2,48,"Tak onu mu Danie̩l du chʼe̩ne̩ lile, oñ i kʼe̩wñ lile wewe chʼe ele, i la je̩ ñw u nʼo̩da ojane̩ Babilo̩n chaka, oñ i dʼowñ chʼuto̩gba amakoji onu kʼi nʼo̩da amanibe Babilo̩n du."
DAN,2,49,Taku Danie̩l bi onu ebi-wñ oñ i ko e̩wñ ojane̩ Babilo̩n nyu Shedrak kpai Mishe̩k kpai Abe̩d-nego o̩wo̩; Danie̩l muda dʼanuku onu.
DAN,3,1,"Ne̩biukadne̩za, onu le̩, nʼoo̩amalia chʼojibo, o̩gba-wñ chʼohibo̩wo̩ o̩gbo̩ me̩ta, unabe̩-wñ la chʼohibo̩wo̩ me̩fa: i la mʼu du dago egbili Dura, ojane̩ Babilo̩n."
DAN,3,2,"Taku Ne̩biukadne̩za onu le̩, fʼuche̩ kpe̩ ado̩ amakomu onu kpʼamakoji onu kpʼamigo̩bina kpʼamedibo kpʼamadigede, kpʼabohiala, kpʼamamoli o̩lo̩da, kpai abo̩da ojane̩ ojane̩ du kʼama ki wa go edunyane̩ kʼama adʼojibo ki Ne̩biukadne̩za onu le̩ du dago, nyane̩."
DAN,3,3,Tak amakomu onu kpʼamakoji onu kpʼamigo̩bina kpʼamedibo kpʼamadigede kpʼabo̩hiala kpʼamamoli o̩lo̩da kpʼabo ku ma nʼo̩da ojane̩ ojane̩ du jeju wʼugbo ku ma adʼojibo ki Ne̩biukadne̩za onu le̩ du dago nyane̩. Oñ ma kwodago jʼo̩gba ojibo ku Ne̩biukadne̩za du dago le̩.
DAN,3,4,"Taku ma fʼakoya ta kakini, Ame̩ ma ka-i, O amone̩, abo uche̩ichi uche̩ichi kpʼamakichi ojoji ojoji,"
DAN,3,5,"ma kakini, Iko kʼame̩ gbo̩ uko̩la bijila kpʼo̩kpana kpʼumolo kpʼokugulu kpʼugwoje kpʼalije̩ta ku ma nʼobutu fa, kpʼe̩wñ iya ojoji chaka, ame̩ ki lewane̩ adojikane̩ ñw ojibo o̩jamalia ki Ne̩biukadne̩za onu du dago-i."
DAN,3,6,"E̩ne̩ ki ma lewane̩ adojikane̩ n, ma adʼu rikpolo tʼalumeji una ki ajo̩ ef aido iko le̩ gbage̩de̩."
DAN,3,7,"Todule̩, iko le̩, e̩gba kʼamone̩ chaka gbo̩ uko̩la bijila kpʼo̩kpana kpʼumolo kpʼokugulu kpʼugwoje kpʼe̩wñ iya ojoji du, amone̩ uche̩uche̩ kpai ichi ichi du lewane̩ adojikane̩ ñw ojibo o̩jamalia ki Ne̩biukadne̩za onu du dago o̩mo̩."
DAN,3,8,Tak iko le̩ abo Kaldia iche̩ka te̩wa agwʼajo̩ nʼamaju.
DAN,3,9,"Ma kʼohi ñwu Ne̩biukadne̩za onu, kakini, O onu, oji-we̩ ki gbo kala kala."
DAN,3,10,"O onu, uwe̩ dʼo̩da te̩ kakini, E̩ne̩ du ki agbʼuko̩la bijila kpʼo̩kpana kpʼumo̩lo kpʼokugulu kpʼugwoje kpʼalije̩ta kpʼe̩wñ iya ojoji du kʼi nawane̩ adojikane̩ ñw ojibo o̩jamalia le̩;"
DAN,3,11,"oñ e̩ne̩ ki ma lewane̩ adojikane̩ ñw u n, ma adʼu rikpolo tʼalumeji una ki ajo ef adido."
DAN,3,12,"AmaJu iche̩ka do̩mo̩ kʼuwe̩ dʼo̩da e̩wñ ojane̩ Babilo̩n nyʼuma o̩wo̩: She̩drak, Mishe̩k kpai Abe̩d-nego; O onu, aboke̩le̩-i anyʼuwe̩ eti n: ma are̩ amo̩jo̩-we̩ n, ma la adojikane̩ ñw ojibo o̩jamalia kʼe̩ du dago le̩ n."
DAN,3,13,Tak ef uwe̩do̩-wñ kpʼe̩do̩fulu-wñ Ne̩biukadne̩za ka ñwu ma ku ma ko Shedrak kpai Mishe̩k kpai Abe̩d-nego wa. Oñ ma mʼabo le̩ ko wa o̩gba onu.
DAN,3,14,"Ne̩biukadne̩za tʼuma ene kakini, O Shedrak kpai Mishe̩k kpai Abe̩d-nego, ame̩ gwejugede ko̩ ere̩ o̩jo̩-mi? kpai e̩dojikane̩ ñw ojibo o̩jamalia kʼu du dago le̩?"
DAN,3,15,"I la che̩wñ kʼo̩la-me̩ chʼe̩mu dede iko ku me̩ gbʼuko̩la bijila kpʼo̩kpana kpʼumolo kpʼokugulu kpʼugwoje kpʼalije̩ta kpʼe̩wñ iya ojoji du, ku me̩ lewane̩ adojikane̩ ñw ojibo kʼu che le̩, mak i nyo̩; me̩ ma muda dojikane̩ n, iko le̩ gbage̩de̩ ma ako me̩ rikpolo tʼalumeji una ki ajo ef adido; e̩ne̩ chʼO̩jo̩ kʼi agba me̩ bʼef o̩wo̩-mi te̩?"
DAN,3,16,"Shedrak kpai Mishe̩k kpai Abe̩d-nego dohi, oñ ma ka ñw onu kakini, O Ne̩biukadne̩za, eku edohi ñw e̩ ef o̩la-i ku uwa n."
DAN,3,17,"I dʼabe̩le̩ ochochi, mak O̩jo̩-wa kʼa are̩ neke gba wa kwef una ki ajo ef adido le̩; i la agba wa kwʼef o̩wo̩-we̩, O onu."
DAN,3,18,"I ma dʼabe̩le̩ n, uwe̩ ki ma, O onu, ka kʼawa are̩ amo̩jo̩-we̩ n, a la adojikane̩ ñw ojibo o̩jamalia kʼe̩ du dago le̩ n."
DAN,3,19,"Taku Ne̩biukadne̩za ke̩do̩fulu ololo, oñ alu kʼeju-wñ de̩ ugbo Shedrak kpai Mishe̩k kpai Abe̩d-nego rida; i la fʼo̩la ka, i ñwa ñwu ma ku ma kʼuna nyʼadido̩ ki kpa tʼalu ki te̩takpa le̩ onu mebie."
DAN,3,20,"Tak i ñwañw amagbiti iche̩ka ku ma jʼef abogu-wñ, kʼama ki fu Shedrak kpai Mishe̩k kpai Abe̩d-nego̩ ji, ku ma ko ma rikpolo tef una ki ajo ef adido le̩."
DAN,3,21,"Taku ma fʼabo le̩ ji kpai afe̩-ma kpʼichaka-ma kpʼalawoni-ma kpʼe̩wñ o̩la-ma du, oñ ma mʼu ma ko rikpolo nyʼalumeji una ki ajo ef adido le̩."
DAN,3,22,"Todabu kʼo̩la kʼonu ñwañwu ma chʼunaju unaju, kʼadido le̩ la kpa tabale, o̩go̩ una-wñ fʼabo ku ma ko Shedrak kpai Mishe̩k kpai Abe̩d-nego kpa."
DAN,3,23,"Oñ abo me̩ta le̩, owñ che Shedrak kpai Mishe̩k kpai Abe̩d-nego lewane̩ alumeji una ki ajo ef adido le̩, e̩wñ ku ma ne̩ ji ma dʼo̩la-ma ta."
DAN,3,24,"Tak awuwu fu Ne̩biukadne̩za onu le̩ mu, oñ i hika kwane̩; i la ko̩la ñw abohiala-wñ kakini, I chʼe̩ji one̩ me̩ta oñ awa ko rikpolo nyʼalumeji una-i n? Ma dohi ñw onu kakini, Ochochi, O onu."
DAN,3,25,"I dohi kakini, Go, u che li aboke̩le̩ me̩le̩ abu ku ma kwotane̩ ku ma tale alumeji una, e̩wñ du la che ma n; eju e̩ne̩ e̩ke̩le̩-ma la dab o̩ma amo̩jo̩ abe̩i."
DAN,3,26,"Taku Ne̩biukadne̩za te̩ me̩rʼalu adido kʼuna ajo ef uwñ le̩; i ko̩la, kakini, Shedrak kpai Mishe̩k kpai Abe̩d-nego, ame̩, amadu O̩jo̩ Chamachala, me̩ dufu wa ku me̩ wʼemi. Taku Shedrak kpai Mishe̩k kpai Abe̩d-nego kwʼalumeji una le̩ dufu wa."
DAN,3,27,"Oñ abu kʼamakomomi kpʼamakoji onu kpʼamigo̩bina kpʼabo̩hiala onu jʼugbo kate o̩mo̩, ma fʼabo-i li kʼuna ma nʼukpahiu du año̩la-ma n, kʼiloji oji-ma la jo n, i la chʼafe̩-ma abu du n, e̩ la gbʼulu una o̩la-ma n."
DAN,3,28,"Ne̩biukadne̩za ko̩la, i kakini, O̩jo̩ Shedrak kpai Mishe̩k kpai Abe̩d-nego kʼi nele owñ fʼonuche̩-wñ kpe̩ wa agba amadu-wñ ku ma dachi nʼowñ ku ma la fʼo̩la onu rida, Ma la dʼoj o̩la-ma tinyo̩ kʼama ki we ere̩ ku ma la we edojikane̩ ñw amo̩jo̩ du tʼO̩jo̩ e-ma le."
DAN,3,29,"Todule̩ nadʼo̩da te̩-i kakini, Amone̩ kpʼuche̩ichi du kpʼaluichi du ki ako̩la akpʼO̩jo̩ Shedrak kpai Mishe̩k kpʼAbe̩d-nego bie̩, ma akʼo̩ da ye̩ge̩ ye̩ge̩, ma la ako unyi unyi-ma che ojeita; todu O̩jo̩ omune̩ du kʼi aneke gbʼone̩ dab owñ do̩mo̩ ge̩ n."
DAN,3,30,Tak onu ko Shedrak kpai Mishe̩k kpʼAbe̩d-nego nyo̩gba ef uko̩lo̩ ojane̩ Babilo̩n.
DAN,4,1,O̩wo̩ onu Ne̩biukadne̩za tʼugbo amone̩ du kpʼabo uche̩ichi kpʼalichi ugbo du kʼone̩ dodo ane̩-ile̩-i: I ra ñw me̩ kpo̩o̩!
DAN,4,2,I nyʼumi eju kʼu dʼujiwe kpʼuno̩ kʼO̩jo̩ Chamachala che ñw mi ña me̩.
DAN,4,3,Ujiwe-wñ gbe̩ gbe̩!
DAN,4,4,"Omi Ne̩biukadne̩za, dʼef unyi-mi añmi, u la dʼef unyi-mi ajʼura."
DAN,4,5,U fʼo̩na ki bʼumi ailo na; oñ ibe ki wʼef umi oj ate̩ kpai e̩wñ kʼoji-mi li che mi e̩do̩ñwañwala.
DAN,4,6,"Todule̩ u dʼo̩da te̩ kʼama ki kʼamanibe Babilo̩n chaka wa o̩gba-mi, ku ma ki je̩ ñw mi ma ofe o̩na le̩."
DAN,4,7,Tak amachifamu kpai amade̩bo kpai abo Kaldia kpai amake̩ma lewa; oñ u mʼo̩na kʼu na du ka jane̩ ñw ma; ma muda kʼofe-wñ ñw mi n.
DAN,4,8,"Gbogbo tʼotitala-wñ taku Danie̩l mugudu wʼo̩gba-mi, owñ chʼe̩ne̩ kʼodu-wñ ko̩ Be̩lte̩shaza, ukpodu o̩jo̩-mi, kʼAfu amo̩jo̩ kiafo̩ la dʼef uwñ le̩: tak u kʼo̩na le̩ jane̩ ñw u, u kakini,"
DAN,4,9,"O Be̩lte̩shaza, odu amachifamu, todabu kʼu chema kʼafu amo̩jo̩ kiafo̩ dʼef uwe̩, e̩wñ afili du la tʼuwe̩ le n, e̩ nakʼe̩wñ kʼu li ef o̩na-mi le̩ ñwu mi kpʼofe-wñ."
DAN,4,10,"E̩wñ kʼoji-mi li oj ate̩-mi le̩ de̩: U li, e̩ la go, oli dʼalumeji ile̩-i; o̩gba-wñ la tabale."
DAN,4,11,"Oli le̩ nagba waa, i la gbiti, o̩gba-wñ te̩ gbogbo kad efojale, oñ ugbo du kʼone̩ de̩ gbogbo kad ukpoji ile̩-i i aliʼu."
DAN,4,12,"Eñmi-wñ chʼuto̩ eju, e̩ro-wñ la tabale, uje̩wñ i che ñw e̩ne̩ du, ofe-wñ chenʼolubo̩ kʼame̩la oko ajo̩, ame̩we̩ ojale la kʼunyi jʼe̩to̩-wñ, oñ o̩re̩la du nʼuje̩wñ-ma o̩mo̩."
DAN,4,13,"E̩wñ kʼu li ef oji-mi oj ate̩-mi le̩, e̩ la go, e̩ne̩ ki adide kpai e̩ne̩ kiafo̩ gwo̩ru kwʼefojale wa."
DAN,4,14,"I fʼukwa kwa, oñ ab i ka de̩ kakini, Fʼoli le̩ lo̩ wane̩, e̩ la fʼe̩to̩-wñ ko̩da, fʼeñmi-wñ mi rinyo̩, fʼe̩ro-wñ fiatuka; ame̩la ki kwo bʼofe-wñ te̩, ame̩we̩ ki la kwo bʼe̩to̩-wñ te̩."
DAN,4,15,"E̩ muda tʼikakpunu-wñ no̩ dago ane̩, me̩ nʼebije kpʼebije-kpa fʼu ji te̩ ef egbe emimi oko le̩; eli ojale ki nachi nyʼu: ukpe̩ e-wñ ki la dʼugbo ame̩la ef egbe ane̩ ile̩-i;"
DAN,4,16,e̩do̩-wñ ki murida bʼe-one̩ te̩ ku ma ki dʼe̩do̩ e̩la ñw u; iko iko mebie ki lʼowñ oji.
DAN,4,17,"Udu ku ma bu le̩ kwʼugbo abo ku ma adide, o̩la le̩ la chʼo̩la abo kiafo̩; owñ chʼutodu kʼabo ki deju ki ma ka kʼO̩machala nʼo̩da ojane̩ amone̩, i la adʼu ñw e̩ne̩ du ki dʼowñ e̩do̩, i adʼe̩ne̩ ki chʼo̩wo̩wane̩ ñw amone̩ dago kʼi dʼo̩da le̩ nyʼu o̩wo̩."
DAN,4,18,"O̩na-i, omi, onu Ne̩biukadne̩za na; oñ uwe̩, O Be̩lte̩shaza, ki kʼofe-wñ dufu, abu kʼamanibe ojane̩-mi du ma neke je̩ ñwu mi ma ofe-wñ n; uwe̩ muda neke che; todu afu amo̩jo̩ kiafo̩ dʼef uwe̩."
DAN,4,19,"Tak ugoju mu Danie̩l, kʼodu-wñ ko̩ Be̩lte̩shaza le̩ da dago gbogbogbogbo; ibe-wñ kʼi akpe̩ la mud e̩do̩ñwañwala ñw u. Oñ onu dohi kakini, Be̩lte̩shaza, o̩na le̩ kpʼofe-wñ eka ki chʼuwe̩ e̩do̩ ñwañwala n. Be̩lte̩shaza dohi oñ i kakini, Odu-mi o̩na le̩ ki che̩ rʼabo ku ma chʼulaka-we̩, ofe-wñ ki la che̩ rʼame̩no̩la-we̩."
DAN,4,20,"Oli kʼe̩ li, kʼi gba alo ki ño̩ gbiti, e-kʼo̩gba-wñ kad efojale, kʼabo ile̩ du aliʼi;"
DAN,4,21,"kʼeñmi-wñ chʼuto̩ eju, kʼe̩ro-wñ la tabale, kʼi ño̩ chʼuje̩wñ ñw e̩ne̩ du le̩; kʼunyi ame̩la oko jʼofe-wñ kʼame̩we̩ ojale la kʼunyi-ma jʼe̩to̩-wñ:"
DAN,4,22,"O onu, uwe̩ de̩, kʼuwe̩ nana kʼe̩ chenʼukpahiu; todu iñmi-we̩ nyo̩gba me̩, i gba kad efojale, o̩da-we̩ la kad otitala ane̩-ile̩-i."
DAN,4,23,"Oñ abu kʼonu fʼe̩ne̩ ki adide kpai e̩ne̩ kiafo̩ʼka li abu kʼi agwo̩ru kwʼefojale wa, kʼe̩ne̩ le̩ kakini, Fʼoli le̩ lo̩ wane̩, ku me̩ la fʼu chile̩che̩; i chaka dʼabe̩le̩ me̩ tʼikakpunu-wñ no̩ dago ane̩, me̩ nʼebije kpʼebijekpa fʼu ji te̩ ef egbe emimi oko o̩mo̩, kʼeli ojale ki chi nyʼu; ukpe̩ e-wñ ki la dʼugbo ame̩la ef egbe ane̩-ile̩-i, gbogbo tak iko iko mebie ki lʼowñ oji;"
DAN,4,24,"ofe-wñ de̩, O onu, o̩da O̩machala ki bʼodu-mi onu ma, i la che;"
DAN,4,25,"ka ku ma anʼuwe̩ bʼef amone̩ te̩, oñ ugugu-we̩ adʼugbo ame̩la oko, ma la aje̩ ñw e̩ lʼegbe dab amo̩kokuno̩. Eli ojale la achi nyʼuwe̩ o̩la, oñ iko iko mebie alʼuwe̩ oji; gbogbo tak uwe̩ ama ka kʼO̩machala nʼo̩da ojane̩ amone̩, kʼi la adʼu ñw e̩ne̩ du ki dʼowñ e̩do̩."
DAN,4,26,"Oñ abu ku ma ñwañwu ma ku ma tʼikakpunu oli le̩ no̩; e̩gba kʼe̩ fu ma ka kʼefojale efojale nʼo̩da ile̩-i, ojane̩-we̩ achʼe-we̩ chuu."
DAN,4,27,"Todule̩ O onu, o̩hiala kʼu naka ñw e̩ ki rʼe̩ eju, kʼe̩ nʼe̩wñ o̩kpakpa fʼoji adure-we̩ kpa, oñ ejumomi ame̩ne̩chikimi eli ki kpoji udu kʼe̩ fe̩; ikani ma neke bʼuñmi tʼo̩ ñw e̩."
DAN,4,28,E̩wñ-i du lewa bʼonu Ne̩biukadne̩za ma.
DAN,4,29,E̩gba kʼochu me̩gweji jo̩ i tale ojokunyi onu Babilo̩n.
DAN,4,30,"Onu fʼo̩la ka kakini, I che Babilo̩n lile kʼomi nʼugbiti ukpahiu-mi ko̩ ki chʼunyi onu le̩ de̩ n? todu kʼi chʼojima unana e-mi n?"
DAN,4,31,"Abu kʼo̩la le̩ dʼalu onu ta, omuko̩laʼka ñwa kwʼefojale, kakini, O, onu Ne̩biukadne̩za, uwe̩ ma ka-i. Ojane̩-i kwo bʼuwe̩ o̩wo̩ te̩ me̩;"
DAN,4,32,"ma la anʼuwe̩ bʼef amone̩ te̩; ugugu-we̩ la adʼugbo ame̩la oko; ma aje̩ ñw e̩ lʼegbe dab amo̩kokuno̩; oñ iko iko mebie alʼuwe̩ oji; gbogbo tak uwe̩ fu ma ka kʼO̩machala nʼo̩da ojane̩ amone̩, i la adu ñw e̩ne̩ du ki dʼowñ e̩do̩."
DAN,4,33,"Iko le̩ gbage̩de̩ e̩wñ le̩ che̩ bo Ne̩biukadne̩za ma; oñ ma fʼu ne bʼef amone̩ te̩, i la kwolʼegbe dab amo̩kokuno̩, año̩la-wñ la chʼomi ñw eli efojale, gbogbo tak iloji-wñ ko̩ dab edudu o̩re̩, oñ anyiga-wñ dab e-ame̩we̩."
DAN,4,34,"Tak e̩gba kʼiko-wñ jo̩, omi Ne̩biukadne̩za chʼeju-mi ago ojale, oñ ibe-mi mudabiwa ef umi, tak u kwokele O̩machala, u la diba ñw u, oñ u dojima ñw e̩ne̩ ki deju tʼo̩gbegbele̩, le̩;"
DAN,4,35,ma lʼabo ku ma dodo ane̩-ile̩-i du rʼe̩wñ du n;
DAN,4,36,"Iko le̩ kpakpa ibe-mi mudabi wʼef umi; oñ todu ojima ojane̩-mi, inaina-mi kpai e̩gahi-mi mudabi wʼugbo mi; tak abo̩hiala-mi kpʼabojima-mi tene mi; oñ e̩re̩-mi nyane̩ ojane̩-mi, ma ño̩ bʼunana tʼo̩ ñwu mi."
DAN,4,37,"Fai omi, Ne̩biukadne̩za, adiba ñw Onu efojale, nahiʼu ne naño̩ dojima ñw u; todu uko̩lo̩-wñ du chʼochochi, o̩na-wñ la tʼo̩kpakpa; i la neke chi abo ku ma lule̩ ef uba ukata."
DAN,5,1,"Belshaza, onu, hi uje̩wñ lile ñw abojima-wñ icham nyʼo̩gwo̩ko̩, oñ i chane̩ eñmo̩ omi achiwebe̩te̩ma eju abo icham nyʼo̩gwo̩ko̩ le̩."
DAN,5,2,"Abu ki Be̩lshaza do̩mo̩ adʼomi achiwebe̩te̩ma le̩ kadʼalu, i ka ñwu ma ku ma kʼe̩wñ eku o̩jamalia kpai ajifa e-ki Ne̩biukadne̩za, ata-wñ, ko kwef unyi O̩jo̩ ki de̩ Je̩rusale̩m todu kʼonu kpʼabojima-wñ, kpʼamo̩ya-wñ, kpʼamabadu-wñ, ki ñmo̩ kwef uwñ."
DAN,5,3,"Taku ma kʼe̩wñ eku o̩jamalia ku ma ko kwef unyi O̩jo̩ ki de̩ Je̩rusale̩m wa; oñ onu kpʼabojima-wñ, kpʼamo̩ya-wñ, kpʼamabadu-wñ ne̩ ñmo̩."
DAN,5,4,"Ma fʼomi achiwebe̩te̩ma ñmo̩, oñ ma kwokele amo̩jo̩ o̩jamalia kpʼajifa kpʼe-ebijekpa kpʼe-ebije kpʼe-oli kpʼe-okuta."
DAN,5,5,"Iko le̩ kpakpa o̩mo̩wo̩ o̩wo̩ one̩ dufu wa, oñ i chane̩ ekorubutu o̩la o̩do̩ unyi onu ku ma kwo̩ ame̩rʼakete; oñ onu li e̩bu o̩wo̩ ki ko̩."
DAN,5,6,"Tak eju onu ki chʼanyi murida, oñ ibe ki dʼef uwñ chʼo e̩do̩ñwañwala iko uta-wñ la lo̩la, oñ okuku-wñ chane̩ egwʼomune̩."
DAN,5,7,"Onu kwokwa taa, kʼama ki ko amade̩bo̩ kpʼabo Kaldia kpʼamabifa wa. Oñ onu ko̩la ñw amanibe Babilo̩n kakini, E̩ne̩ du ki achʼo̩kalatu orubutu-i kʼi la akʼofe-wñ ñwu mi, e̩wñ o̩la-wñ achʼukpo odufa ekpikpa, ma la dʼiyagba o̩jamalia tʼo̩ o̩fa, owñ la atʼe̩ke̩ta ef abo̩da ojane̩-i."
DAN,5,8,"Tak amanibe onu le̩ chaka mugudu wa; ma muda neke chʼo̩kalatu orubutu le̩ n, ma la neke je̩ ñw onu mʼofe-wñ n."
DAN,5,9,"Tak e̩do̩ onu Be̩lshaza mukpabie̩ tabale, alu kʼeju-wñ de̩ murida, oñ ibe abojima onu mudajugu nyʼomune̩."
DAN,5,10,"Noj o̩la onu kpʼabojima-wñ le̩, iye onu le̩wʼef unyi oko̩te̩ ugbo ku ma jo̩ le̩: iye onu ko̩la, oñ i kakini, O onu, oji-we̩ ki gbo kala kala; ibe ef uwe̩ le̩ ki chʼe̩ e̩do̩ñwañwala n, eju-we̩ ki rida n."
DAN,5,11,"E̩ne̩ʼka dʼojane̩-we̩ kʼAfu amo̩jo̩ kiafo̩ dʼef uwñ; o̩kpanachi ata-we̩ ma fʼugane̩ kpʼoji e̩wñ ema kpʼibe li ef uwñ, i dabe̩ne̩ kʼibe amo̩jo̩ abe̩i. Oñ onu Ne̩biukadne̩za ata-we̩, owñ chʼonu kʼi chʼata-we̩ le̩, mʼowñ du chʼodu amachifamu kpʼamade̩bo̩ kpʼabo Kaldia kpʼamake̩ma;"
DAN,5,12,"todabu ku ma li ufu o̩me̩me̩le̩ kpʼe̩wñ ema kpʼoji e̩wñ ema kpʼofe o̩na eka kpʼoji o̩la ki gbiti edudufu kpʼo̩la ki gwuji ene̩, efu Danie̩l, owñ chʼe-kʼonu dʼodu-wñ ko̩ Be̩lte̩shaza. E̩ ki je̩ ñwu ma do̩ Danie̩l wa, owñ la adʼofe-wñ dufu ñw e̩."
DAN,5,13,"Taku ma du Danie̩l wʼejefu o̩gba onu. Oñ onu ko̩la ñwu Danie̩l kakini, Uwe̩ che Danie̩l ki dʼef abimo̩to̩ Juda ku ma mu wa le̩? Owñ chʼabo kʼonu, ata-mi, ko kwʼojane̩ Juda wa."
DAN,5,14,"U gbʼinabali-we̩ ka kʼafu amo̩jo̩ dʼef uwe̩, oñ ma li ugane̩ kpʼoji e̩wñ ema kpʼibe o̩me̩me̩le̩ ef uwe̩."
DAN,5,15,"Ma la mʼamanibe, ku ma chʼamade̩bo̩, ko wʼo̩gba-mi fai kʼama ki chʼo̩kalatu orubutu-i, kʼama ki je̩ ñwu mi ma ofe-wñ; ma muda neke dʼofe e̩wñ le̩ dufu n."
DAN,5,16,"Omi muda gbo̩ inabali-we̩ ka kʼuwe̩ neke kʼofe e̩wñ dufu, kʼe̩ ño̩ neke fʼo̩la ki gwuji ne̩. I la che̩wñ kʼuwe̩ neke chʼo̩kalatu orubutu-i, kʼe̩ la je̩ ñwu mi ma ofe-wñ, ma anyʼuwe̩ otogbo odufa ekpikpa, oñ iyagba o̩jamalia atʼuwe̩ o̩fa, tak uwe̩ achʼe̩ne̩ e̩ke̩ta ki anʼo̩da ojane̩-i."
DAN,5,17,"Taku Danie̩l dohi o̩gba onu kakini, Uwe̩ ki gwo̩nyʼe̩wñ ele-we̩, mʼuloko-we̩ ko ñw e̩ne̩ omune̩; i chaka dʼabe̩le̩, nachʼo̩kalatu-i ñw onu, oñ naje̩ ñw u ma ofe-wñ."
DAN,5,18,"O uwe̩ onu, O̩jo̩ Chamachala mʼojane̩-i kpʼunana-i kpʼojima-i kpʼinaina-i ko̩ ñwu Ne̩biukadne̩za, ata-we̩."
DAN,5,19,"Oñ noji unana kʼi du ñw u, o̩la amone̩ du kpʼabo uche̩ichi kpʼichi ichi du ga, ma la railo o̩gba-wñ; e̩ne̩ ki dʼowñ e̩do̩ i mʼu du kpa, oñ e̩ne̩ ki dʼowñ e̩do̩ i je̩ ñw u deju, e̩ne̩ ki dʼowñ e̩do̩ i mʼu du dago, oñ e̩ne̩ ki dʼowñ e̩do̩ i hiʼu wane̩."
DAN,5,20,"Ama e̩gba kʼe̩do̩-wñ hine, kʼafu efu-wñ la cheno̩ todu kʼi chʼe̩wñ uba, ma muyo̩ tane̩ bʼede o̩fe̩-wñ te̩, oñ ma mʼojima-wñ gba bʼo̩ te̩."
DAN,5,21,"Abe̩le̩ ma fʼu ne bʼef amo̩ma amone̩ te̩, oñ ma mʼe̩do̩-wñ du che dab e̩do̩ ame̩la, tak i dodo kpʼamo̩ke̩ke̩te̩ oko; ma kʼije̩ ñw u je̩ dab amo̩kokuno, oñ eli efojale chi nyʼaño̩la-wñ; gbogbo tak i fuma ka kʼO̩jo̩ Chamachala nʼo̩da ojane̩ amone̩, ka kʼe̩ne̩ du ki dʼowñ e̩do̩ i adʼu nyʼo̩ o̩wo̩."
DAN,5,22,"Uwe̩, o̩ma-wñ, O Be̩lshaza, e̩ la hi e̩do̩-we̩ wane̩ n, dagba e̩ chaka ma e̩wñ-i du;"
DAN,5,23,"e̩ muda hi o̩la-we̩ ne akobʼOndu efojale; ma la kʼe̩wñ eku unyi-wñ wa jʼo̩gba-we̩-i, tak uwe̩ kpʼabojima-we̩ kpʼamo̩ya-we̩ kpʼamabadu-we̩, ne̩ e-le̩ ñmo̩ omi achiwebe̩te̩ma; uwe̩ la kele amo̩jo̩ aji-fa kpʼo̩jamalia kpʼebijekpa kpʼebije kpai oli kpʼokuta ki ma gane̩ n, i gbʼo̩la n, i la ma e̩wñ n; kʼuwe̩ ma la dojima ñw O̩jo̩ kʼiñmi-we̩ dʼef o̩wo̩-wñ n, e-kʼi ne̩ o̩na-we̩ du le̩."
DAN,5,24,"E̩gbale̩ taku ma dʼe̩bu o̩wo̩ le̩ kpuche̩ kwʼo̩gba-wñ wa, oñ i fʼorubutu-i ko̩."
DAN,5,25,"E̩wñ ki la chʼo̩rubutu ku ma ko̩ le̩ de̩ kakini, MENE, MENE, TEKEL, kpai PARSIN."
DAN,5,26,"Ofe-wñ de̩ kakini, MENE: O̩jo̩ fʼojane̩-we̩ kaluka, oñ i fʼida-wñ che me̩."
DAN,5,27,"TEKEL: ma fʼuwe̩ ñwa o̩j e̩bo̩, ma la li ka kʼe̩ nyaru."
DAN,5,28,"PE̩RE̩S, owñ chʼukakini, Ma fʼojane̩-we̩ kpe̩ru, oñ ma mʼu ko ñw abo Midia kpai Pe̩rsia me̩."
DAN,5,29,"Taku Be̩lshaza ka, oñ ma nyi Danie̩l otogbo odufa ekpikpa, oñ ma dʼiyagba o̩jamalia tʼo̩ o̩fa, taku ma dʼo̩la-wñ takoya, kʼowñ ki chʼe̩ne̩ e̩ke̩ta ef abo̩da ojane̩ le̩."
DAN,5,30,"Odu o̩jo̩ le̩ ma du Be̩lshaza, onu abo Kaldia le̩, kpa."
DAN,5,31,"Taku Darius, e̩ne̩ Midia, gba ojane̩ le̩, o̩do̩-wñ la dabu o̩gbo̩ me̩ta nyoke meji e̩gba le̩."
DAN,6,1,"I nyo̩ Darius eju kʼi dʼojane̩ le̩ tʼo̩wo̩ amakomonu o̩gbo̩ me̩fa, kʼama ki jʼugbo du ojane̩ le̩;"
DAN,6,2,"i la kʼabo me̩ta chʼame̩nuto̩gba-ma, Danie̩l la chʼoka ef abo le̩; kʼamakomonu ki choli e̩wñ du ñwu ma, kʼe̩wñ e̩bie̩ne̩ du ki che onu n."
DAN,6,3,"Tak oji Danie̩l dufu tʼame̩nuto̩gba kpai amakomonu le, todabu kʼafu o̩me̩me̩le̩ dʼef uwñ; tak ibe dʼef onu kʼi adʼo̩chaka ojane̩-wñ tʼef o̩wo̩-wñ."
DAN,6,4,"Tak ame̩nuto̩gba le̩ kpai amako̩-monu tejane̩ e̩wñ ku ma agwuno Danie̩l ugbo e̩wñ ojane̩ le̩; ma muda neke li e̩wñ du n, ma li e̩wñ du kʼi kpabie̩ n, todabu kʼowñ chʼachubi onu; ma la li ila kpai e̩wñ e̩bie̩ne̩ du ef uwñ n."
DAN,6,5,"Tak aboke̩le̩ le̩ kakini, Awa ali e̩wñ kʼa adʼu gwunyu Danie̩l-i n, chai e̩gba kʼa ali e̩wñ ugbo o̩lo̩da O̩jo̩-wñ kʼa adʼu gwunʼowñ."
DAN,6,6,"Tak ame̩nuto̩gba kpʼamakomonu wʼugbo onu kpʼekuku, oñ ma ka ñw u kakini, Onu Darius, oji-we̩ ki gbo kala kala."
DAN,6,7,"Ame̩nuto̩gba ojane̩-i du kpai amakoji onu kpai amakomonu kpai abo̩hiala kpai amigo̩bina nyʼojuju ku ma dʼo̩da onu te̩, ku ma ki fʼu lo nyane̩ ka kʼe̩ne̩ ki bi o̩jo̩ʼka abe̩k one̩ ʼka ebi, ki ma chʼuwe̩ i biʼu n, gbogbo nyʼo̩jo̩ ogue̩gwa, O onu, ma adʼe̩ne̩ le̩ rikpolo tef ura amidu."
DAN,6,8,"Fa-i onu, uwe̩ ki dʼo̩da le̩ nyane̩ ke, kʼe̩ dʼo̩wo̩ tʼo̩, ki we erida alu kʼo̩da abo Me̩dia kpai abo Pe̩rsia ki ma alu n de̩."
DAN,6,9,Todule̩ onu Darius mʼo̩wo̩-wñ du tʼorubutu kpai o̩da le̩.
DAN,6,10,"Tak e̩gba ki Danie̩l ma ka kʼonu mʼo̩wo̩ dutʼorubutu le̩, i nyʼef unyi-wñ (ope unyi-wñ la chʼe̩bi rʼo̩wo̩ Je̩rusale̩m), tak i kʼokuku-wñ nyʼane̩ onu me̩ta o̩jo̩ du, oñ i chadua, i la fʼo̩ko̩-wñ gbabʼO̩jo̩ alu kʼi te̩tache akwoubi."
DAN,6,11,"Tak abo le̩ kʼo̩la-ma jeju, oñ ma fu Danie̩l li abu kʼi abi ebi kʼi año̩ gbo̩ko̩bʼO̩jo̩-wñ."
DAN,6,12,"Taku ma te̩wa oñ ma nʼo̩la aba kʼonu ne aka o̩gba onu kakini, Uwe̩ mʼo̩wo̩-we̩ du tʼaba ka kʼe̩ne̩ du ki bi o̩jo̩ abe̩k one̩ du ebi gbogbo nyʼo̩jo̩ ogue̩gwa ki ma chʼuwe̩-i i bi n, O onu, ma adʼe̩ne̩ le̩ rikpolo tef ura amidu n? Onu dohi kakini, Ochochi i che, alu kʼo̩da abo Me̩dia kpai abo Pe̩rsia ki ma jʼalu ni de̩."
DAN,6,13,"Taku ma dohi o̩gba onu kakini, Danie̩l, kʼi dʼef abimo̩to̩ Juda ku ma mu wa le̩, anyʼuwe̩ eti n, kpai aba kʼe̩ dʼo̩wo̩-we̩ tʼo̩ le̩ n, i muda abi ebi-wñ onu me̩ta tak o̩jo̩ ki du."
DAN,6,14,"Oñ e̩gba kʼonu gbʼo̩la-i i wʼo̩ nana, i la mʼe̩do̩-wñ du te̩ Danie̩l alu kʼi ale kʼi adʼo̩ inya tane̩; oñ i dʼef akanya-wñ eche alu kʼi ale kʼi agbʼo̩ tane̩ gbogbo tak olu tunyane̩."
DAN,6,15,"Tak abo le̩ kʼo̩la-ma jeju wʼugbo onu, oñ ma ka ñw onu kakini, O onu, uwe̩ ki ma ka kʼi chʼo̩lo̩da abo Me̩dia kpai abo Pe̩rsia, ka kʼaba kʼonu ne kpai o̩me̩ kʼi hi kʼi fʼu lonyane̩ arida n."
DAN,6,16,"Tak onu ñwañwu ma, oñ ma mu Danie̩l du wa, ma la mʼu du rikpolo tef ura amidu. Onu la ko̩la ñwu Danie̩l kakini, O̩jo̩-we̩ kʼe̩ rʼo̩ o̩ko̩ko̩lo̩, owñ le̩ agbʼe̩!"
DAN,6,17,"Taku ma dʼokuta wa, oñ ma mʼu du bʼalu ura ma; onu la nʼelika-wñ onugo kpʼelika abojima-wñ fʼu hiuko̩, todu kʼe̩wñ du ku ma ñwa ugbo Danie̩l le̩ ki we erida."
DAN,6,18,Tak onu le tʼunyi-wñ. I la dʼe̩wñ du kadʼalu odu o̩jo̩ le̩ n; ma la kʼe̩wñ iya wʼo̩gba-wñ n: oñ eju-wñ gbe̩.
DAN,6,19,"Tak onu takpa takpa kwane̩ odudu, oñ i hiane̩ nyʼugbo ura amidu."
DAN,6,20,"Tak e̩gba kʼi lewa me̩rʼura ugbo ki Danie̩l de̩, i nʼomu-wñ kwa anyanyi; onu ko̩la ñwu Danie̩l kakini, O Danie̩l, uwe̩, adu O̩jo̩ ki deju le̩, O̩jo̩-we̩ kʼe̩ rʼo̩ o̩ko̩ko̩lo̩ le̩ neke gbʼuwe̩ ugbo amidu le̩?"
DAN,6,21,"Taku Danie̩l ka ñw onu kakini, O onu, oji-we̩ ki gbo kala kala."
DAN,6,22,"O̩jo̩-mi fʼonuche̩-wñ kpe̩ wa, i la fʼalu amidu hide, oñ ma ma che mi abu du n; todabu ku ma li kʼu chefe̩ o̩gba-wñ; o̩gba-we̩ ge̩, O onu, u chʼe̩bie̩ne̩ du n."
DAN,6,23,"Tak e̩do̩ onu bo̩ ololo, oñ i ñwañw ma ku ma mu Danie̩l du kwef ura le̩ dufu. Abe̩le̩ ma du Danie̩l kwef ura le̩ dufu, ma la li e̩wñ du ki chʼo n, todabu kʼi ke̩do̩nʼO̩jo̩-wñ."
DAN,6,24,"Tak onu ñwañw abo-wñ, oñ ma mʼabo ku ma gwʼajo̩ no Danie̩l le̩ ko wa, taku ma mʼuma ko rikpolo nyʼef ura amidu, tʼama, tʼamo̩ma-ma, tʼamo̩ya-ma, oñ o̩gba taku ma wʼane̩ ef ura amidu muro̩ bʼuma ma, ma la fʼachiku-ma du guche̩ yo̩go̩ yo̩go̩."
DAN,6,25,"Tak onu Darius fʼo̩takada ko̩ rʼamone̩ du kpʼabo uche̩ichi kpʼabo ichi ichi du ku ma dodo ugbo du ile̩-i kakini, I ra ñw me̩ kpo̩o̩!"
DAN,6,26,"O̩da nadu te̩-i, ka kʼugbo du kʼo̩da ojane̩-mi kade, amone̩ ki gagogodo ku ma railo o̩gba O̩jo̩ e-Danie̩l;"
DAN,6,27,"I agbʼone̩ tane̩, i adʼone̩ inya,"
DAN,6,28,"Abe̩le̩ i ra ñw Danie̩l le̩ iko ki Darius jʼonu, kpʼiko ku Sairo̩s e̩ne̩ Pe̩rsia le̩ jʼonu ge̩."
DAN,7,1,"O̩do̩ ejodudu ku Be̩lshaza jʼonu Babilo̩n, Danie̩l fʼo̩na na, oñ e̩wñ ane̩ ego wʼef oji-wñ abu kʼi dachi oj ate̩. Tak i fʼo̩na-wñ le̩ ko̩, oñ i fʼo̩la le̩ choli jʼane̩."
DAN,7,2,"Danie̩l ko̩la kakini, U li e̩wñ ef ane̩ kʼu go odu, e̩ la go, afu ojale me̩le̩ muke̩che̩ ab ohimini lile ma."
DAN,7,3,"Ame̩la lile me̩le̩ la kwef ohimini dufu, año̩la-ma chʼojoji ñw omune̩."
DAN,7,4,"E-ejodudu dab idu, i muda nʼika o̩re̩. U go gbogbo taku ma mʼiwe̩ ika-wñ chi rinyo̩ kpa, taku ma mʼu du kwane̩ tʼate̩ bʼane̩pe̩te̩ te̩, oñ ma je̩ ñw u kʼe̩re̩-wñ meji dago ane̩ dab one̩; ma la mʼe̩do̩ one̩ du ñw u."
DAN,7,5,"E̩ la go, e̩la ekeji omune̩, dab ibe̩a; oñ i dʼakolo-wñ pwoʼka kwane̩, ikeli me̩ta la jʼalu-wñ, enyi-wñ chedʼo: oñ ma fʼabe̩i ka ñw u kakini, Kwane̩ kʼe̩ jʼe̩la nana."
DAN,7,6,"Ubi le̩ u ño̩ go, e̩ la go, omune̩ kʼi dab ikpali, kʼi nʼika e̩we̩ me̩le̩ ubi-wñ; e̩la le̩ ño̩ nʼoji me̩le̩; ma la dʼo̩da ñw u."
DAN,7,7,"Ubi le̩ tak u li ef ane̩ ego odu, e̩ la go, e̩la e̩ke̩le̩ ki abailo, ki chenʼe̩gahi, kʼukpahiu-wñ la tabale; oñ enyi-wñ chʼebije lile. E-le̩ fʼe̩wñ lie̩ oñ i fʼe̩wñ kpo̩fo̩ yo̩go̩ yo̩go̩; e̩bo̩bo̩-wñ i la nʼe̩re̩ fʼu kpetili mʼane̩. E-le̩ la chʼojoji ñw e̩la du ki do̩mo̩ akwoubi; igba-wñ la chʼe̩gwa."
DAN,7,8,"U do̩mo̩ akpibe igba-wñ le̩; e̩ la go, igba omune̩ ño̩ kwane̩ ef uma, i de̩ ke̩ke̩; eju-wñ ma mʼigba me̩ta chi tʼe̩te̩te̩te̩ kwef e-ejodudu le̩. E̩ la go, eju ki dab eju one̩ jʼo̩la igba-i, kpai alu ki ako̩la e̩wñ ogbemede."
DAN,7,9,"U go gbogbo,"
DAN,7,10,Aji una kwʼef uwñ dufu o̩gba-wñ;
DAN,7,11,"U go iko le̩ tod omu o̩la ogbemede̩ kʼigba le̩ aka. U go gbogbo taku ma fʼe̩la le̩ kpa, ma la fʼaño̩la-wñ chile̩che̩, oñ ma mʼu du te̩ kʼuna ki jo."
DAN,7,12,"I la chʼe-ame̩la ki bo̩ le̩, ma mʼo̩da-ma gba bʼuma o̩wo̩ te̩; ma muda je̩ ñw udeju-ma ki kpo̩kpe̩ oweʼka kpai ikoʼka."
DAN,7,13,"U li ef ane̩ ego odu,"
DAN,7,14,"Oñ ma mʼo̩da kpʼojima kpʼojane̩ ko ñw u,"
DAN,7,15,"I bo̩ tʼe-mi Danie̩l, e̩do̩-mi kpabie̩ gbogbo tʼalumeji año̩la-mi, oñ ane̩ kʼu go ef oji-mi che mi e̩do̩ ñwañwala."
DAN,7,16,"U lewʼugbo e̩ne̩ʼka kʼi dago kpenyʼu, oñ u tene alu kʼochochi e̩wñ-i de̩. Tak i ka ñw mi, oñ i je̩ ñw mi mʼofe e̩wñ le̩."
DAN,7,17,"Ame̩la lile me̩le̩-i chʼamonu me̩le̩, kʼama akwane̩ kwef ile̩-i."
DAN,7,18,"Abo kiafo̩ e-O̩machala muda agba ojane̩ le̩, ma la ane̩ ojane̩ le̩ ogbegbele̩, owñ chʼogbegbele̩ nyile̩wa."
DAN,7,19,"Tak u tene kʼu mʼofe o̩la e̩la e̩ke̩le̩ le̩, owñ chʼe-ki chʼojoji ñw abo kibo̩ chaka, kʼi abailo tabale, owñ chʼe-kʼenyi-wñ chʼebije, kʼanyiga-wñ la chʼebijekpa; e-kʼi fʼe̩wñ lie̩ kʼi la fʼe̩wñ kpo̩fo̩ ye̩ge̩ye̩ge̩, kʼi la ño̩ nʼe̩re̩-wñ fʼe-ki bo̩ te̩mane̩,"
DAN,7,20,"kpai o̩la igba me̩gwa ki jʼoji-wñ, kpʼe-omune̩ ki ño̩ kwane̩, e-kʼabo me̩ta lewane̩ o̩gba-wñ le̩, owñ chʼigba ki nʼeju kpai alu ki ako̩la e̩wñ ogbemede le̩; e̩ fʼu li i dabe̩ne̩ kʼi gbo̩ka tʼabo-wñ le."
DAN,7,21,"U go, oñ igba le̩ gbage̩de̩ kʼogu bʼabo kiafo̩, oñ i fʼuma du."
DAN,7,22,Gbogbo tak e̩ne̩ kʼo̩jo̩-wñ kpo̩kpe̩ le̩ lewa taku ma fʼoji ajo̩ abo kiafo̩ ki nʼojane̩ e-O̩machala ka da. Oñ iko-wñ jo̩ kʼabo kiafo̩ ki nʼojane̩ le̩.
DAN,7,23,Abe̩le̩ i ka kakini:
DAN,7,24,"I la chʼe-igba me̩gwa le̩,"
DAN,7,25,"Owñ la anʼo̩la aka nyʼO̩machala,"
DAN,7,26,"Taku ma amʼo̩la ajo̩ jo̩,"
DAN,7,27,Taku ma akʼojane̩ le̩ kpʼo̩da-wñ
DAN,7,28,"Ukpoji e̩wñ le̩ du de̩. I chʼe-mi Danie̩l, ibe ki wʼef umi che mi e̩do̩ ñwañwala. Eju-mi la murida, u muda fʼo̩la le̩ de ef e̩do̩-mi."
DAN,8,1,"O̩do̩ e̩ke̩ta kʼonu Be̩lshaza jʼonu, omi, Danie̩l fʼane̩ʼka go, manyʼe-ejodudu ki tejugede ñwu mi le̩."
DAN,8,2,"Oñ u fʼe̩wñ li ef ane̩ ego le̩; oñ e̩gba kʼu li, u dʼef unyi onu Shushan, owñ chʼe-ki dʼane̩ Elam; oñ u li ef ane̩ ego le̩, u la dʼo̩la ohimini Ulai."
DAN,8,3,"Tak u chi eju-mi nyʼate̩, oñ u li, go, okolo ki nʼigba meji dago eti ohimini le̩; igba-wñ meji la chʼe̩gwe̩; oka muda gwe̩ tʼekeji le, e-ki fu dufu otitala la gwe̩ tule."
DAN,8,4,"Oñ u li abu kʼokolo le̩ nagwo̩ko̩ rʼolane̩, kpai rʼo̩wo̩ o̩pata ate̩, kpai rʼo̩wo̩ o̩pata o̩gane̩; i la nʼame̩wñ iñmi du ku ma neke dago o̩gba-wñ n, i la nʼame̩la du ku ma neke gbʼe̩wñ bʼo̩ o̩wo̩ te̩ n. Oñ i che e̩wñ du ki dʼe̩ e̩do̩, i la bukpa tʼo̩la-wñ."
DAN,8,5,"Oñ abu kʼu do̩mo̩ akpibe, go, obuko̩ʼka kwʼolane̩ wa lale eju ile̩-i du, e̩re̩-wñ du kad ane̩ n: obuko le̩ la nʼigbaʼka ki kadʼagbagba eju-wñ meji."
DAN,8,6,"Oñ i lewʼugbo okolo ki nʼigba meji e-kʼu li abu kʼi dago eti aji le̩, oñ i gwo̩ko̩ tʼo̩ o̩la ef e̩do̩fulu ukpahiu-wñ."
DAN,8,7,"Oñ u li abu kʼi te̩me̩rʼokolo le̩. E̩do e̩rikoko-wñ je̩ ñw u n, oñ i chane̩ ekpʼokolo le̩, i la fʼigba-wñ meji guche̩; ukpahiu okolo le̩ la bʼowñ jo̩ n. Oñ i mʼu du ro̩ nʼane̩. I la fʼu te̩ mane̩ pio̩pio̩pio̩. I la nʼe̩ne̩ du ki neke gbʼokolo le̩ bʼo̩ o̩wo̩ te̩ n."
DAN,8,8,"Tak obuko̩ le̩ hiʼo̩la-wñ ne tabale; ama e̩gba kʼiñmi-wñ ko du, igba lile le̩ mu guche̩. Oñ igba uwohi me̩le̩ fu koji rʼo̩wo̩ afu ojale me̩le̩."
DAN,8,9,"Tak igba kekeleʼka fu kwef oka-wñ dufu, oñ e-le̩ la anana tabale rʼo̩wo̩ o̩pata o̩gane̩, kpai rʼo̩wo̩ olodudu kpai rʼo̩wo̩ ane̩ ojima le̩."
DAN,8,10,"Oñ i nana alo gbogbo wa kado abogu ojale; i la kʼabogu-ma iche̩ka kpai awo awo iche̩ka rikpolo jʼane̩, oñ i fʼu te̩mane̩."
DAN,8,11,"I la hi o̩la-wñ ne gbogbo wa kad onu abogu; ma la mʼiche̩bo̩ e̩gujo o̩jo̩ ñwa o̩jo̩ ñwa gba bʼo̩ o̩wo̩ te̩, oñ ma fʼuña-wñ kiafo̩ gulo̩ wʼane̩."
DAN,8,12,"Ma la hi abogu le̩ tinyo̩ manyʼiche̩bo̩ e̩gujo ku ma che o̩ko̩ko̩lo̩ le̩ lef echada ku ma chada. I la fʼochochi ro̩ tane̩; i fʼe̩wñ ki rʼe eju che, i la ra ñw u."
DAN,8,13,"Tak u gbo̩ abu kʼe̩ne̩ kiafo̩ʼka ako̩la; oñ e̩ne̩ kiafo̩ omune̩ ka ñw e̩ne̩ ki ko̩la le̩ kakini, Ane̩ kʼi go le̩, owñ chʼiche̩bo̩ e̩gujo kpai echada ki agwʼe̩wñ alache̩, ku ma anʼe̩re̩ fʼuña kiafo̩ kpai o̩wo̩-ma le̩ kpetili mane̩, iko e̩gba i akade taa?"
DAN,8,14,"Tak i ka ñwu mi kakini, Gbogbo wʼodudu kpʼane̩ ogume̩lu chi kwef icham me̩ta; e̩gba le̩ taku ma agwʼuña kiafo̩ le̩ rinyo̩."
DAN,8,15,"Oñ i lewatu, abu kʼomi, owñ chʼomi Danie̩l-i, fʼane̩ ego le̩ li, u tejane̩ alu kʼu nale kʼu namʼoji-wñ; e̩ la go, e̩ne̩ʼka kʼi bi one̩ dago o̩gba-mi."
DAN,8,16,"Oñ u gbo̩ omuko̩la one̩ aji Ulai, e-le̩ dudo̩, oñ i kakini, Gebrie̩l, e̩ che kʼe̩ne̩-i ki moji ane̩ kʼi go le̩."
DAN,8,17,"Todule̩ i lewa me̩rʼugbo kʼu dago; oñ e̩gba kʼi lewa, ailo fʼumi mu, oñ u leane̩ afʼeju bʼane̩ ma; i muda ka ñwu mi kakini, O o̩ma one̩, uwe̩ ki mʼoji-wñ; todu ane̩ kʼe̩ go le̩ chʼe̩wñ iko ubi otitala."
DAN,8,18,"Oñ abu kʼi do̩mo̩ ako̩la ñwu mi, olu lile mʼumi du abu kʼeju-mi bʼane̩ ma le̩; i la do̩wo̩kado mi, oñ i mʼumi du kwane̩ dago kpakpa."
DAN,8,19,"Tak i kakini, Go, omi aje̩ ñw e̩ ma e̩wñ ki ade̩ e̩gba otitala iko e̩do̩ e̩kpa le̩ todu iko ubi otitala ki che̩date̩ ne̩-i."
DAN,8,20,"Okolo kʼuwe̩ li, e-ki nʼigba meji le̩, abo le̩ chʼamonu Me̩dia kpai Pe̩rsia."
DAN,8,21,Oñ obuko̩ ki nʼedudu chʼonu abo Grik; igba inaina ki kadʼagbagba eju-wñ meji le̩ chʼonu-ma ejodudu.
DAN,8,22,"I la chʼe-ki muguche̩ le̩, kʼe̩le̩ kwane̩ e̩gu-wñ, ojane̩ me̩le̩ akwane̩ kwef abo uche̩ichiʼka le̩, ma muda anʼukpahiu e̩go̩ e-wñ n."
DAN,8,23,"Tak e̩gba iko otitala ojane̩-ma, e̩gba kʼamajada le̩ jʼada kpoji, onu, kʼeju-wñ abailo, kʼi laño̩ meju ita ekpa, akwane̩."
DAN,8,24,"Ukpahiu-wñ la anana, i muda chʼukpahiu e-wñ che n; alu kʼi afʼe̩wñ chile̩che̩ chʼawuwu, e̩wñ kʼi ache ara ñw u; i la afʼamagbiti chile̩che̩, kpai amone̩ abo kiafo̩."
DAN,8,25,"Lugbo ugbeju-wñ i aje̩ ñw one̩ egba ibe ra nyʼo̩wo̩. Oñ ef ibe e-wñ i ahi o̩la-wñ ne. Oñ ejo̩ yo̩ ku ma jo̩ yo̩ le̩ achigili i afʼamone̩ wewe chile̩che̩; i ñʼahidago bʼAgboji e-amagboji onugo; i muda aguche̩, i la chʼo̩wo̩ one̩ achʼo n."
DAN,8,26,"O̩la ane̩ kʼe̩ go e-olane̩ kpʼolodudu ku ma ka le̩ chʼochochi: e̩ muda fʼo̩wo̩ no ane̩ kʼe̩ go le̩, todu o̩jo̩-wñ chebo̩ jiji ta."
DAN,8,27,"Tak omi Danie̩l mudaku, oñ u fʼo̩ga che ikoʼka; tak u kwane̩ oñ u fʼuko̩lo̩ onu che: u la yaye ane̩ e̩go le̩, e̩ne̩ du muda mʼoji-wñ n."
DAN,9,1,"O̩do̩ Darius ejodudu, o̩ma Ahasuerus, ugbe̩ abo Me̩dia, ku ma du jʼonu ojane̩ abo Kaldia,"
DAN,9,2,"owñ chʼo̩do̩ ejodudu kʼi jʼonu, omi, Danie̩l, fʼo̩takada o̩takada go, oñ u ma aluka o̩do̩ ki Je̩rusale̩m achʼalache̩ kade, teju o̩la Jihofa kʼi wʼugbo Je̩re̩maya akache̩, owñ chʼo̩do̩ e̩te̩gwa."
DAN,9,3,"Tak u fʼeju-mi kparʼOndu O̩jo̩, kʼu nʼadua kpʼo̩ko̩ egbabʼo̩ manyu alu eji kpʼe̩gbanukpo kpʼelulu atene."
DAN,9,4,"Oñ u rodubo̩ Jihofa, O̩jo̩-mi, oñ u gbalu kakini, Aya, Ondu, uwe̩ O̩jo̩ inaina kʼuwe̩ abailo, kʼi ade alo kpai ufe̩de̩nyo̩ ugbo abo ku ma fe̩dʼowñ ku ma la de uko̩-wñ,"
DAN,9,5,"a fʼe̩ dure, a fʼudu fe̩, a la fʼe̩wñ bibi che̩, a la fʼe̩re̩ ubi rʼe̩, ena a na bʼuko̩ kʼe̩ te̩ le̩ kpʼoj ajo̩ o̩kpakpa kʼe̩ kpa te̩,"
DAN,9,6,a la netirʼamadu-we̩ amakache̩ ku ma ko̩la ñw amonu-wa kpʼamagboji-wa kpʼamata-wa kpʼamone̩ ane̩-i chaka ef odu-we̩ n.
DAN,9,7,"O Ondu, uwe̩ nʼo̩kpakpa, e-wa chʼeju anyo̩, alu ki de̩ eñini-i ñw aboke̩le̩ Juda kpʼabo ku ma dodo Je̩rusale̩m kpʼabo Israe̩l ku ma me̩rʼanane̩ kpai abo ku ma jʼo̩najiji chaka, ojane̩ ojane̩ ugbo du kʼe̩ ne ma ru tod ada-we̩ ku ma je̩."
DAN,9,8,"O Ondu, eju anyo̩ chʼe-wa kpʼe-amonu-wa kpʼamagboji-wa kpʼamata-wa todabu kʼa fʼuwe̩ dure."
DAN,9,9,Ondu O̩jo̩-wa nʼejumomi kpai o̩la eto̩no̩ ñw one̩; todu a fʼe̩re̩ ubi ro̩ ñw u me̩.
DAN,9,10,A la netirʼomu Jihofa O̩jo̩-wa kʼa alule̩ ef uko̩-o̩la-wñ kʼi kojo̩ ñw a lugbo amadu-wñ amakache̩ n.
DAN,9,11,"Ochochi, abo Israe̩l du fʼada uko̩-o̩la-we̩ je̩, ena ma na tʼo̩wo̩ʼka kʼama ki we egbʼomu-we̩ gbo̩; todule̩ oñ ma dʼama-i kpʼego̩ ku ma ko̩ tef uko̩-o̩la Mose̩s, adu O̩jo̩ le̩, danyʼuwa oji; todu awa fʼowñ dure me̩."
DAN,9,12,I la fʼo̩la-wñ kʼi ka nyʼuwa kpai nyʼamakajo̩-wa ku ma kajo̩ wa lonyane̩ lugbo e̩wñ bie̩ne̩ lile kʼi du bʼuwa oji ma-i; todu i nʼugbo du o̩gane̩ efojale ku ma che e̩wñ ku ma che Je̩rusale̩m-i n.
DAN,9,13,"E̩wñ bie̩ne̩-i du bʼuwa ma teju alu ku ma ko̩ ef uko̩-o̩la Mose̩s le̩; i chaka dʼabe̩le̩ a nyi Jihofa O̩jo̩-wa e̩do̩, kʼawa ki rida bʼudu kʼa fe̩ te̩, kʼa ki mʼoji ochochi-we̩ n."
DAN,9,14,"Todule̩ Jihofa fʼeju bʼe̩wñ bie̩ne̩ le̩ le, oñ i dʼu wa abʼuwa ma-i; todu Jihofa O̩jo̩-wa chʼo̩kpakpa ugbo uko̩lo̩-wñ du kʼi ache, awa la gbʼomu-wñ gbo̩ n."
DAN,9,15,"Oñ fa-i, O Ondu, O̩jo̩-wa, kʼe̩ nʼo̩wo̩ ukpahiu kʼamone̩-we̩ kwʼoj ane̩ Ijipti wa, kʼe̩ la fʼodu ne̩ dabe̩ne̩ kʼe-eñini-i; a dure me̩, a fʼe̩wñ bibi che."
DAN,9,16,"O Ondu, nagbo̩ko̩bʼe̩, uwe̩do̩-we̩ kpʼe̩do̩fulu-we̩ ki narida bʼewo-wa Je̩rusale̩m te̩, owñ chʼuwo-we̩ kiafo̩-i, teju alu kʼo̩kpakpa-we̩ chaka de̩. Todu Je̩rusale̩m kpʼamone̩-we̩-i mud ina ñw abo du ku ma jo̩ lʼuwa daka noji adure-wa kpai udu kʼamata-wa fe̩."
DAN,9,17,"O, O̩jo̩-wa, fa-i e̩ nanetirʼadua adu-we̩ kpai o̩ko̩ kʼi agbabʼuwe̩-i: e̩ je̩ ñw eju-we̩ ki bo̩rʼuña-we̩ kiafo̩ kʼi mud alache̩ te̩, tod Ondu."
DAN,9,18,"O O̩jo̩-mi, hi eti-we̩ wa kʼe̩ gbo̩; mʼeju-we̩ chi kʼe̩ go alache̩-wa, kpʼewo ku ma du rʼodu e-we̩. Todu o̩ko̩ kʼa agba bʼe̩-i chʼutodu e̩wñ o̩kpakpa e-wa n, chai todu ejumomi o̩gbaje̩je̩ e-we̩."
DAN,9,19,"O Ondu, gbo̩ ke; O Ondu, tʼo̩ no̩; O Ondu, neti kʼe̩ che; e̩ ki che̩du n, tod o̩la-we̩ onugo, O O̩jo̩-mi; todu ewo-we̩-i kpʼamone̩-we̩ ma du rʼodu e-we̩."
DAN,9,20,"Oñ abu kʼu do̩mo̩ aka ta, kʼu la achadua, kʼu nagbalu adure e-mi kpʼadure amone̩-mi, Israe̩l, kʼu dʼo̩gba Jihofa, O̩jo̩-mi, agbʼo̩ko̩-mi bʼo̩ tod uwo kiafo̩ e-O̩jo̩-mi le̩,"
DAN,9,21,"ochochi, abu kʼu do̩mo̩ ako̩la ef adua, e̩ne̩ ku ma do̩ ko̩ Gebrie̩l, kʼomi fʼu li ef ane̩-ego e̩gba ejodudu le̩, wu wa piopio, oñ ame̩rʼiko e̩wñ ele olane̩ i lewa do̩wo̩kadʼomi."
DAN,9,22,"Tak i bi o̩la rʼumi eju, i la kʼo̩la ñwu mi, i kakiui, O Danie̩l, omi dufu wa-i kʼu dʼibe kpʼoji o̩la ema ñw e̩."
DAN,9,23,"E̩gba kʼe̩ chane̩ o̩ko̩ egba bʼo̩ le̩ o̩da-wñ le dufu, oñ u lewa kʼu ka ñw e̩-i; todu i fe̩do̩ we̩ tabale; todule̩ e̩ nafʼibe o̩la le̩ kpe̩, kʼe̩ la fʼoji ane̩ ego le̩ ma."
DAN,9,24,"Ma fʼebie ebie ugbo e̩te̩gwa ñwate̩ abʼoji amone̩-we̩ kpʼewo-we̩ kiafo̩ le̩ ma, ku ma fʼoji echada kpa, ku ma la fʼoji adure kpa hioko, ku ma fʼe̩wñ e̩boma che tod udu ku ma fe̩, ku ma laño̩ dʼo̩kpakpa e-ogbegbele̩ wa, ku ma fʼane̩ ego kpai ache̩ eka hiuko̩, ku ma ño̩ fʼekpo ba tʼuña kiafo̩ e-efo̩ le̩."
DAN,9,25,"Todule̩, uwe̩ ki ma, kʼe̩ la nʼibe-wñ kakini, Akwʼe̩gba kʼo̩la dufu ka ku ma ki du Je̩rusale̩m dabi tʼe̩gu ku ma la ño̩ fʼu ko̩ gbogbo tʼiko Me̩saya, kʼi chʼE̩nuto̩gba le̩, achʼebie mebie kpai ebie ebie ugbo o̩gbo̩ me̩ta nyoke meji. Ma adabi kʼo̩ ge̩. I anʼojukpologu kpai o̩kpe̩. E̩gba le̩ achʼadiko o̩bata."
DAN,9,26,"Oñ e̩gba kʼebie ugbo o̩gbo̩ me̩ta nyoke meji jo̩ kpa, ma ako̩ Me̩saya da rinyo̩, i la anʼe̩wñ du n. Tak abo e̩nuto̩gba ki awa akpʼewo kpai uña kiafo̩ le̩ fo̩; ukpoji-wñ la awa fuulu dabe̩ne̩ kʼuwobi omi; ma la ajʼogu gbogbo tʼukpoji-wñ. Ma fʼalache̩ alache̩ ñwate̩ me̩."
DAN,9,27,Tak owñ akpʼilo gaga kpʼamone̩ wewe tod ebieʼka: oñ alumeji ebie le̩ i aje̩ ñwu ma we iche̩bo̩ eche kpʼe̩wñ ele eduwa; todabu kʼe̩ne̩ ki agwʼe̩wñ alache̩ atanʼika e̩wñ ihie̩ne̩ awa; gbogbo taku ma mʼukpoji-wñ ku ma da te̩ le̩ du danyʼalache̩ le̩.
DAN,10,1,"O̩do̩ e̩ke̩ta ku Sairo̩s jʼonu Pe̩rsia ma mʼo̩laʼka biru Danie̩l ku ma rʼodu ko̩ Be̩lte̩shaza eju. O̩la le̩ la chʼochochi. O̩la ogu inaina i la che. Tak i fʼoji o̩la le̩ ma, oñ i fʼoji ane̩ kʼi go le̩ ma."
DAN,10,2,"Iko le̩, omi Danie̩l, nʼeku ade̩ o̩jo̩ mebie ebie me̩ta."
DAN,10,3,"U jʼuje̩wñ e̩rinyo̩ du n, e̩la kpai omi achiwebe̩te̩ma la kadʼalu-mi n; u la dʼekpo kulu o̩la re n, gbogbo wa tak o̩jo̩ mebie ebie me̩ta ki jo̩ kpa."
DAN,10,4,"E̩gba kʼochu ejodudu nʼolu ogu nyoke me̩le̩, abu kʼu dago eti aji lile le̩, owñ che He̩de̩ke̩l,"
DAN,10,5,"u chʼeju-mi nyʼate̩ ago, e̩ la go, e̩ne̩ke̩le̩ʼka fʼukpo line̩n efufu bʼo̩la ma dago, o̩jamalia Ufaz lʼago-wñ de;"
DAN,10,6,año̩la-wñ la dab okuta be̩re̩l; oñ eju-wñ dab o̩mamanya; e̩yo̩ eju-wñ la dab e̩mu ki adʼo̩go̩; o̩wo̩-wñ kpai e̩re̩-wñ abʼeju je̩ ña ña ña dab ebijekpa ku ma gwe̩; omuko̩la-wñ la dab ekuku o̩wo̩ amone̩.
DAN,10,7,"Omi, Danie̩l, kate fʼane̩ ego le̩ li, todu aboke̩le̩ ku ma jʼugbo mi li ane̩ ego le̩ n; o̩la-ma muda agagogodo nana, oñ ma ra le ku ma kʼo̩la-ma maja."
DAN,10,8,"Abe̩le̩ i bo̩ omi kate, oñ u fʼane̩ ego lile-i li; ukpahiu du la bo̩ ef umi n; alifia-mi murida e̩che̩; ukpahiu du la bo̩ ef umi n."
DAN,10,9,"U muda agbʼomuko̩la-wñ; oñ e̩gba kʼu fʼomuko̩la-wñ gbo ugoju mʼumi da, oñ u fʼeju tunyʼane̩, eju-mi la bʼane̩ ma."
DAN,10,10,"Me̩ la go, o̩wo̩ʼka kadʼomi, i mi umi ejo, i la mʼo̩wo̩-mi kpai okuku-mi ko kad ane̩."
DAN,10,11,"Tak i ka ñwu mi kakini, O Danie̩l, uwe̩ e̩ne̩ke̩le̩ kʼi afe̩do̩ tabale-i, e̩ gbo̩ o̩la kʼu naka ñw e̩-i, kʼe̩ la kwane̩ dago kpakpa, todu uwe̩ oñ ma kpe̩ mi ru-i. Abu kʼi do̩mo̩ akʼo̩la-i ñwu mi, u kwane̩ dago, o̩la-mi naga."
DAN,10,12,"Tak i ka ñwu ml kakini, Danie̩l, e̩ ki railo n, todu akwʼo̩jo̩ ejodudu kʼe̩ fu ñwa ef e̩do̩-we̩ ka kʼuwe̩ ama oji-wñ, kʼe̩ lañʼahi o̩la-we̩ wane̩ eju O̩jo̩-we̩, ma gbo̩ uko̩la-we̩, ewa-mi-i chʼutodu uko̩la-we̩ le̩."
DAN,10,13,"Agboji ojane̩ Pe̩rsia gbʼo̩na nyʼumi o̩jo̩ ogu nyokeʼka; e̩ la go, Maike̩l, kʼi dʼef amagboji ki tʼo̩gba, lewa kʼi te̩ko mi; oñ ma ño̩ nʼeku mi ugbo amonu Pe̩rsia."
DAN,10,14,"Fa-i, u la lewa kʼu je̩ ñw e̩ mʼoji e̩wñ ki ake̩re̩bʼamone̩-we̩ e̩gba iko otitala; todu ane̩ ego le̩ chʼutodu iko o̩jo̩ ki dʼubi."
DAN,10,15,"Tak e̩gba kʼi nʼo̩la abe̩le̩ ko̩la ñwu mi kpa, u mʼeju-mi korʼane̩, oli la kpo̩ tʼumi alu."
DAN,10,16,"E̩ la go, e̩ne̩ʼka kʼi biu amo̩ma amone̩ do̩wo̩kadʼuko-mi; tak u mʼalu-mi chi, u chane̩ eko̩la, oñ u ka ñw e̩ne̩ ki dago o̩gba-mi kakini, O odu-mi, Lugbo ane̩ ego le̩ e̩do̩dudu-mi mudabi wa abʼumi ma, ukpahiu-mi la bo̩ n."
DAN,10,17,"Todu abile̩ kʼadu odu-mi-i aneke ko̩la ñw odu-mi-i? Todu i bo̩ tʼe-mi, e̩re̩re̩le̩ ukpahiu ño̩ bo̩ ef umi n, iñmi du la bo̩ ef umi n."
DAN,10,18,"Tak e̩ne̩ʼka kʼi dab one̩ ño̩ do̩wo̩kadʼomi, i la dʼukpahiu ñwu mi."
DAN,10,19,"Oñ i kakini, O one̩ kʼi afe̩do̩ tabale le̩, e̩ ki railo n; ure̩do̩ ki chʼe-we̩, fʼukpahiu ne̩; ochochi, fʼukpahiu ne̩. Tak e̩gba kʼi ko̩la ñwu mi, u fʼukpahiu ne̩ nyʼo̩-gba, oñ u kakini, Odu-mi ki ko̩la ke; todu e̩ mʼukpahiu du ñwu mi me̩."
DAN,10,20,"Tak i kakini, E̩ chema e̩wñ ki chi kʼomi wʼugbo we̩? Fa-i tak u nadabi akʼogu bʼagboji Pe̩rsia le̩; oñ e̩gba kʼu ledufu agboji Griki awa."
DAN,10,21,"Omi muda aka e̩wñ ku ma kʼo̩rubutu-wñ ef O̩takada Ochochi le̩ ñw e̩. I la nʼe̩ne̩ du ki adʼukpahiu ñw o̩la-wñ kʼi ako bʼe̩wñ-i manyʼumi n, chai Maike̩l, agboji-we̩ le̩."
DAN,11,1,"I la chʼe-mi, o̩do̩ Darius, e̩ne̩ Me̩dia ejodudu le̩, u dago kʼu dʼe̩do̩ e̩gbo ñw u kʼu ño̩ dʼugbiti ñw u."
DAN,11,2,"Fa-i tak u nadʼochochi ñʼe̩. Go, i bo̩ amonu omune̩ me̩ta ku ma akwane̩ ane̩ Pe̩rsia ta; tak e̩ne̩ e̩ke̩le̩-ma achʼanana tʼuma le ololo; oñ e̩gba kʼi fʼukpahiu-wñ ne̩ lʼef anana-wñ le̩, i akʼo̩chaka-ma kwane̩ akobʼojane̩ abo Griki."
DAN,11,3,Tak onu ki gbitiʼka akwane̩. I anʼo̩da lile ache e̩wñ du ki dʼowñ e̩do̩.
DAN,11,4,"Tak e̩gba kʼi akwane̩, ojane̩-wñ akpo̩fo̩, oñ ma afʼu kpe̩rʼo̩wo̩ afu ojale me̩le̩, i muda chʼamugbe̩-wñ aje̩ n, i la akpe̩ru teju alu kʼi che kpai o̩da-wñ kʼi ne̩ n. Todu ma achi o̩da ojane̩-wñ tʼe̩te̩te̩te̩te̩ todo ki tʼabo omune̩ ojoji o̩wo̩, ki we etʼabo-wñ-i o̩wo̩."
DAN,11,5,"Oñ onu o̩wo̩ o̩pata o̩gane̩ kʼi chʼagboji-wñ oka agbiti, e̩nomune̩ muda agbiti tʼowñ le, e-le̩ anʼo̩da, o̩da-wñ la achʼo̩da lile."
DAN,11,6,"Ma adʼo̩do̩ pe̩e̩ taku ma akpalo; oñ o̩ma onobule̩ onu o̩pata o̩gane̩ awʼugbo onu o̩pata ate̩ kʼi che teju alo ku ma kpe̩; o̩wo̩ onobule̩ le̩ muda anʼukpahiu-wñ nyane̩ n; e̩ne̩ke̩le̩ le̩ la adago n, o̩wo̩-wñ adago n; ma muda adʼonobule̩ le̩, kpʼabo ku ma dʼu wa kpʼe̩ne̩ ki bi onobule̩ le̩ kpʼe̩ne̩ ki dʼukpahiu ñw u tinyo̩ iko le̩."
DAN,11,7,"E̩ne̩ʼka kʼi kwef iga ki ta kwʼo̩la ili onobule̩ le̩ adago e̩gu-wñ, owñ le̩ awʼugbo abogu le̩, oñ i agudu tef aku onu o̩pata ate̩. Tak i ache ma e̩wñ, i la adu ma."
DAN,11,8,I la año̩ amo̩jo̩-ma kpai ojibo ku ma da kpai e̩wñ eku akoko ku ma nʼajifa kpai o̩jamalia che nyʼIjipti; owñ la adʼo̩do̩ pe̩e̩ tʼonu o̩wo̩ o̩pata ate̩ le̩.
DAN,11,9,Tak onu o̩pata ate̩ awʼojane̩ onu o̩pata o̩gane̩; i muda adabi tʼojane̩ e-wñ.
DAN,11,10,"E̩do̩ amo̩ma-wñ e̩ne̩ke̩le̩ akwane̩. Ma la akʼo̩wo̩ abogu ku ma nʼukpahiu nana wa jo̩, oñ e̩ne̩ʼka awa chuu, i la agulo̩ bʼo ma alale gudu. Tak i adabi akʼogu wa gbogbo wʼaku-wñ."
DAN,11,11,"Tak e̩do̩ e̩rikoko-wñ aje̩ ñw onu o̩pata o̩gane̩ dufu wa akogu bʼonu o̩pata ate̩; i la akʼo̩wo̩ amone̩ lile dago jo̩, ma muda akʼo̩wo̩ amone̩ le̩ nyʼowñ o̩wo̩."
DAN,11,12,"Tak e̩gba kʼi mʼo̩wo̩ amone̩ le̩ ko, i ahi o̩la-wñ ne, tak i akʼamone̩ icham icham ro̩ fiane̩. I muda anʼukpahiu lʼef e-le̩ n."
DAN,11,13,"Todu onu o̩pata ate̩ adabiwa, i la akʼo̩wo̩ amone̩ lile wa jo̩ ku ma wewe tʼabo o̩gbo̩gba le; tak e̩gba kʼiko o̩do̩-wñ kpoji i anʼabogu wewe kpʼane̩ ogu nana wa chuu."
DAN,11,14,Iko iko le̩ amone̩ wewe akwane̩ tʼonu o̩wo̩ o̩pata o̩gane̩ o̩la. Oñ amo̩ma ame̩nafuma ef abo-we̩ onugo adʼo̩la-ma kwane̩ ku ma che kʼane̩ ego le̩ ki che̩; ma muda awane̩.
DAN,11,15,"Abe̩le̩ onu o̩wo̩ o̩pata ate̩ awa kpʼugbudu, oñ i adʼewo ku ma bʼaku lile nyʼu le̩. Abogu abʼo̩wo̩ o̩pata o̩gane̩ adago n, i chaka chʼabo-wñ kʼi chi le̩, todu ma anʼukpahiu ku ma adago n."
DAN,11,16,"E̩ne̩ ki muda awa akobʼo̩ ache alu ki dʼowñ e̩do̩, e̩ne̩ du la abʼo̩gba-wñ edago jo̩ n. I la adago ojane̩ ki chʼuto̩ le̩, oñ ukpʼe̩wñ bie̩ adʼef o̩wo̩-wñ."
DAN,11,17,"Eju-wñ la akparʼenʼukpahiu ojane̩-wñ chaka wa, ame̩nokpoko alebʼo̩ wa; tak i ache e̩wñ. I la adʼo̩ma abobule̩ le̩ ñw u ki fʼu kpabie̩; i muda adago n, i la anʼile ñw u n."
DAN,11,18,"Ubi le̩ tak i arʼeju-wñ da tʼo̩wo̩ ane̩ o̩lomi, oñ i agba ane̩ ane̩ o̩lomi le̩ wewe. Agbojiʼka muda afʼoli nʼina-wñ kʼi abu le̩; anoji e-le̩ i aje̩ ñw ina kʼi abu le̩ ki mudabi abʼo oji-wñ onugo ma."
DAN,11,19,"Tak i arʼeju-wñ da rʼo̩wo̩ aku aku ane̩-wñ onugo; i muda ake̩re̩ kʼi awane̩, oñ one̩ ñʼaliʼu ge̩ n."
DAN,11,20,"Tak e̩ne̩ʼka ki aje̩ ñw e̩ne̩ ki agbʼe̩wñ ef afuma lale ef ojane̩ ojane̩ le̩ akwane̩ dago e̩gu-wñ; i muda ajʼo̩jo̩ re ofo taku ma akpʼowñ fo̩, i la chʼuwe̩do̩ n, i la chʼogu akpʼo̩ fo̩ n."
DAN,11,21,"E̩ne̩ e̩de̩te̩ʼka akwane̩ e̩gu-wñ, e-ku ma ma dʼojima o̩fe̩ eje̩ ñw u n; i awa dabe̩ne̩ kʼe̩nure̩do̩, oñ i anʼurinyo̩ o̩fa-wñ bʼuma gbʼojane̩ le̩."
DAN,11,22,"Taku ma akʼane̩ ogu o̩be̩le̩ke̩te̩ le̩ rʼo̩gba-wñ alu kʼomi akʼane̩, oñ i aguche̩ rinyo̩, manyʼe̩nuto̩gba alo ku ma kpe̩ le̩."
DAN,11,23,"Oñ abu ku ma fʼalo kpe̩ kpʼowñ, tak i achane̩ eche e̩wñ ugbeleke-wñ, todu i ate̩gu wa, abo-wñ chaka de̩ re ofo, i agbiti alo waa."
DAN,11,24,"I awa abʼugbo kʼane̩ arʼo̩je̩ tule ojane̩ le̩ ma iko kʼane̩ bo̩ no̩ko̩; e̩wñ kʼamata-wñ kpai amo̩ra ata-wñ ma che mama ta n, i ache; i ako e̩wñ kʼogu je̩ kpʼane̩ ku ma ño̩ kpʼidu fiatuka rʼefu ma; i la añwʼibe e̩wñ ojoji ojoji rʼaku aku, i la ache e-le̩ ikoʼka."
DAN,11,25,"I la adʼukpahiu-wñ kpʼe̩do̩-wñ kwane̩ akobʼonu o̩wo̩ o̩pata o̩gane̩; abogu-wñ la awewe. Tak onu o̩wo̩ o̩pata o̩gane̩ anʼabogu ku ma gbiti ku ma ño̩ wewe tabale ajʼogu le̩; i muda adago n, todu ama añwʼibe e̩wñ ojoji ojoji nyʼu."
DAN,11,26,"Ochochi, abo ku ma bʼo̩ je̩ e̩wñ e̩rinyo̩ e-wñ akpʼowñ fo̩, oñ abogu-wñ afia bʼo̩ o̩wo̩ te̩; oñ amone̩ wewe awane̩ noj ekpa ku ma kpa ma."
DAN,11,27,"I la chʼe-amonu meji le̩, ibe e̩wñ e̩bie̩ne̩ eche adʼef uma, ama ajʼajʼe̩wñ oj itebuluʼka arʼolemi, i muda anʼile ñwu ma n; todu ukpoji-wñ ade̩ iko ku ma da le̩ chuu."
DAN,11,28,"Tak i akʼane̩ otemeje dabi nyʼojane̩-wñ; e̩do̩-wñ muda aje̩ kpai alo kiafo̩ ku ma kpe̩ le̩ n. I la ache e̩wñ kʼi rʼe eju, tak i adabi tʼojane̩-wñ."
DAN,11,29,I dabi wa o̩wo̩ o̩pata o̩gane̩ iko ku ma da le̩. I muda ade̩ ubi ane̩-i alu ki de̩ o̩gbo̩gba le̩ n.
DAN,11,30,"Todu o̩ko̩ o̩ko̩ Kitim awa kobʼo̩; e-le̩ la awʼo̩. Tak i adabi, i akʼiyala ñw alo kiafo, i la ache alu ki rʼe eju. I adabi wa oñ abo ku ma hi alo kiafo̩ le̩ tinyo̩ awʼo̩ eju."
DAN,11,31,"Tak abogu adago ubi-wñ, ma la adʼuña kiafo̩ ji, tʼaku-wñ le̩. Taku ma akʼiche̩bo̩ o̩jo̩ñwa o̩jo̩ñwa ku ma che le̩ kwʼo̩mo̩ ku ma dʼe̩wñ ihie̩ne̩ ki agwʼe̩wñ alache̩ dago."
DAN,11,32,"Tak i anʼurinyo̩ o̩fa fʼabo ku ma fʼabi alo le̩ je̩ kpabie̩; amone̩ ku ma chema O̩jo̩-ma muda anʼukpahiu, ma la ache e̩wñ."
DAN,11,33,"Abo ku ma nʼibe ef amone̩ le̩ la ako amone̩ wewe e̩wñ; ma muda awane̩ noj o̩kwo̩chageli kpʼo̩go̩ una kpʼamu kpai ane̩-ma edinya, e-le̩ ache o̩jo̩ wewe pe̩."
DAN,11,34,E̩gba ku ma awane̩ le̩ ate̩ko-ma achʼo̩re. Amone̩ wewe muda anʼurinyo̩ o̩fa amanyʼuma o̩la.
DAN,11,35,"Oñ abo iche̩ka ef abo ku ma nʼibe le awane̩ ki fʼuma gwe̩ ki che kʼo̩la-ma ki fe̩ ku ma mud efufu, gbogbo wʼiko ukpoji, todu iko-wñ ku ma da bo̩ ta."
DAN,11,36,"Tak onu-i ache alu ki dʼowñ e̩do̩; i ahi o̩la-wñ ne, i la abukpa tʼo̩la-wñ ka kʼi tʼo̩jo̩ du le, i la aka e̩wñ awuwu rʼO̩jo̩ e-amo̩jo̩ o̩la. I la ara ñw u gbogbo kadʼiko kʼe̩do̩ e̩kpa le̩ ki takpa; todu ma ache tʼeju ibe ku ma ñwatane̩ le̩ chuu."
DAN,11,37,"Amo̩jo̩ amata-wñ la wʼo̩ eju n, kpʼe̩wñ e̩ne̩ kʼabobule̩ añe-ju owñ le̩; o̩jo̩ du awʼo̩ eju n, todu i abukpa tʼo̩la-wñ ka kʼi tʼuma le̩ chaka."
DAN,11,38,I muda abʼojima mʼo̩jo̩ ki chʼagbiti ogu koji. I la anʼo̩jamalia kpʼajifa kpʼokuta akoko kpʼe̩wñ ube̩do̩ abumʼo̩jo̩ kʼamata-wñ ma mʼo̩ n.
DAN,11,39,O̩jo̩ ononojo abʼo̩ che abu kʼi nʼe̩wñ ache ef aku aku ki gbiti tule. I abʼojima mʼe̩ne̩ ki je̩ kpʼowñ kʼe̩ne̩ le̩ ki nana nyo̩gba. I la aje̩ ñwu ma nʼo̩da amone̩ wewe; i akpʼane̩ le̩ ñwu ma ki chʼuro̩me̩-ma.
DAN,11,40,"Iko̩ ukpoji onu o̩wo̩ o̩pata o̩gane̩ awako bʼo̩; onu o̩wo̩ o̩pata ate̩ anʼo̩ko̩ ogu kʼanya afʼo̩ kpʼamananya kpʼo̩ko̩ wewe agwo̩ko̩ tʼo̩ o̩la dab ofutu. I la agudu wʼojane̩ ojane̩, oñ i agulo̩ bʼuma ma alale gudu."
DAN,11,41,I ñʼawʼojane̩ ojima le̩ ge̩. I la aje̩ ñw abo wewe wewe awane̩; ma muda agba abo-i bʼo̩ o̩wo̩ te̩: Ido̩m kpai Moab kpʼame̩nuto̩gba ef amo̩ma Amo̩n.
DAN,11,42,"I la anʼo̩wo̩-wñ dala abʼane̩ ane̩ ma ge̩, ane̩ Ijipti la afu tane̩ n."
DAN,11,43,I muda anʼo̩da e̩wñ akoko e-o̩jamalia kpʼajifa kpai idu o̩me̩me̩le̩ du e-Ijipti. Abo Libia kpʼabo Itio̩pia alʼikpa-wñ.
DAN,11,44,Inabali kʼi agbo̩ kwʼolodudu kpʼo̩wo̩ o̩pata ate̩ muda achʼo e̩do̩ñwañwala; tak i ake̩do̩fulu dufu kʼi fʼuma chile̩che̩ kʼi kʼamone̩ wewe jo̩ ñw uku.
DAN,11,45,"Tak i afa unyabo onu-wñ agbagba ohimini abadi kpʼuwo alifai kiafo̩ le̩; ida-wñ muda awa chuu, i la anʼe̩ne̩ ki ate̩ko owñ n."
DAN,12,1,"Iko le̩ Maike̩l kʼi chʼagboji lile kʼi adago ubi amo̩ma amone̩-we̩ akwane̩; oñ iko o̩pe̩cha ade̩ e-kʼe̩go̩-wñ ma de̩ akwʼe̩gba kʼuche̩ichi amone̩ de̩ gbogbo wʼiko kʼa ka-i n. Iko le̩ taku ma agba amone̩-we̩, owñ chʼe̩ne̩ du ku ma li ka kʼodu-wñ che̩ko̩ nyʼo̩takada le̩."
DAN,12,2,"Oñ abo wewe ku ma jʼef ebutu ile̩-i alolu ajʼolu, iche̩ka anyʼef iñmi ogbegbele̩, iche̩ka anyʼef anyo̩ kpai o̩lajijili ogbegbele̩."
DAN,12,3,Abo ku ma kʼone̩ ibe la afane̩ gbaa alu kʼagbagba ojale ate̩-i de̩ gbaa; oñ abo ku ma rʼone̩ wewe da tʼo̩na o̩kpakpa adab ilawo ogbegbele̩ nyile̩wa.
DAN,12,4,"I muda chʼuwe̩, Danie̩l, fʼo̩wo̩ nʼo̩la le̩, kʼe̩ la fʼo̩takada-wñ hiuko̩, gbogbo wʼiko ukpoji. Amone̩ wewe ara tʼemi, tʼano̩mo̩, e̩wñ ema la anana nyo̩gba."
DAN,12,5,"Tak omi Danie̩l chʼeju go, e̩ la go, abʼomune̩ meji dago jo̩, e̩ne̩ʼka dʼotete ohimini ej emi, e̩ne̩ʼka la dago otete ohimini ej ano̩mo̩."
DAN,12,6,"Tak e̩ne̩ʼka-ma ka ñw e̩ne̩ ki kʼukpo line̩n efufu bʼo̩la ma ki dʼate̩ ñw omi ohimini le̩, kakini, Ab iko-wñ akpo̩kpe̩ kade tak e̩wñ uno̩-i akpoji?"
DAN,12,7,"Tak u gbʼuko̩la e̩ne̩ ki kʼukpo line̩n efufu bʼo̩la ma le̩, e-kʼi dʼate̩ ñw omi ohimini le̩; i la mʼo̩wo̩-wñ awo̩to̩ kpʼawohi ko nyʼate̩ rʼo̩wo̩ ojale, oñ i fʼe̩ne̩ ki deju ogbegbele̩ go̩, i kakini, I ade̩ tod ikoʼka kpai iko meji kpai ukpe̩reji iko; tak e̩gba ku ma fʼukpahiu abo kiafo̩ le̩ ge̩ ye̩ge̩ye̩ge̩ kpa, e̩wñ-i ache kpa."
DAN,12,8,"Omi gbo̩, u muda mʼoji-wñ n; tak u kakini, O odu-mi, e̩wñ achʼoji otitala e̩wñ-i ta?"
DAN,12,9,"Oñ i kakini, E̩ nalo we̩, Danie̩l, todu ma fʼo̩wo̩ nʼo̩la le̩ me̩, i la chʼe̩hiuko̩ gbogbo wʼiko ukpoji otitala."
DAN,12,10,"Amone̩ wewe agwʼo̩la-ma rinyo̩ ma la ache kʼo̩la-ma ki mud efufu, ma la agwe̩ ma ku ma fe̩; ame̩nebibi muda ache e̩wñ bibi-ma; ame̩ne̩bibi le̩ du la amʼoji-wñ n; abo ku ma nʼibe muda amʼoji-wñ."
DAN,12,11,"Oñ akwʼiko ku ma kʼe̩wñ iche̩bo̩ e̩gujo o̩jo̩ñwa o̩jo̩ñwa kwʼo̩mo̩, ku ma la dʼe̩wñ ihie̩ne̩ ki agwʼe̩wñ alache̩ le̩ dago, o̩jo̩-wñ achʼicham nyʼo̩gwo̩ko̩ nyʼoli me̩lu nyʼo̩gbo̩ meji."
DAN,12,12,E̩ne̩ ki anede owñ kʼi lewa tʼo̩jo̩ icham nyʼo̩gwo̩ko̩ nyʼoli me̩fa nyʼogue̩gwa nyoke me̩lu le̩ gbede.
DAN,12,13,"Uwe̩ ki muda nalo we̩ gbogbo tʼukpoji-wñ otitala. Uwe̩ la añmi, tak uwe̩ adago ukpe̩ uña e-we̩ e̩gba ukpoji o̩jo̩ kʼa ka-i."
HOS,1,1,"O̩la Jihofa ki wʼugbo Hosiya, o̩ma Been, iko Uzaya kpai Jotan kpai Ehaz kpai He̩ze̩kaya, amonu Juda, kpai iko Je̩roboam, o̩ma Joash, onu Israe̩l de̩."
HOS,1,2,"E̩gba ku Jihofa ko̩la ñw Hosiya ejodudu, Jihofa ka ñw Hosiya kakini, Lo, kʼe̩ mʼajo̩ko̩ʼka du chʼo̩ya, kʼe̩ nʼamo̩ma ajo̩ko̩, todu ane̩-i ajo̩ko̩ tabale, ekwo kʼi akwo bo̩ Jihofa te̩."
HOS,1,3,"Abe̩le̩ i le nane̩ Gome̩r, o̩ma Dibleim, oñ i fʼefu nyo̩, i la fʼo̩ma e̩ne̩ke̩le̩ bi ñw u."
HOS,1,4,"Taku Jihofa ka ñw u kakini, E̩ ki dʼodu-wñ ko̩ Je̩zree̩l ; todu iko bo̩ pe̩e̩ tak omi anache̩ e̩bie̩ Je̩zree̩l abʼunyi Jihiu ma, oñ na je̩ ñw o̩fe̩ ojane̩ Israe̩l ki ku."
HOS,1,5,"I la awatʼiko le̩, kʼomi agu o̩o̩do̩ Israe̩l che̩ ef o̩go̩ Je̩zree̩l."
HOS,1,6,"Tak onobule̩ le̩ ño̩ dabi fʼefu nyo̩ ge̩. I la fʼo̩ma onobule̩ bi. Oñ i ka ñw u kakini, E̩ ki dʼodu-wñ ko̩ Lo-ruhama ; todu omi ñʼali abunyi Israe̩l ejumomi, kʼu natʼo̩la no̩ ñw ma kilikili ge̩ n."
HOS,1,7,"Omi muda ali abunyi Juda ejumomi, kʼu najadu ma lugbo Jihofa, O̩jo̩-ma; u la anʼo̩o̩do̩ abe̩k o̩kwo̩chageli abe̩k ogu eja abe̩k amanya abe̩k amananya jadu ma n."
HOS,1,8,"Oñ e̩gba ku Lo-ruhama mʼalu e̩nya da, iye-wñ ño̩ fʼefu nyo̩, oñ i fʼo̩ma e̩ne̩ke̩le̩ bi."
HOS,1,9,"Tak i kakini. E̩ ki dʼodu-wñ ko̩ Lo-ammi ; todu ame̩ chʼabo-mi n, u la adʼubi-me̩ n."
HOS,1,10,"I chaka dʼabe̩le̩ aluka amo̩ma Israe̩l awewe dab e̩lanyi ohimini, e-ki ma jʼañwa n, kʼi ma la jʼakaluka n; oñ i awatu ka kʼugbo ku ma ka ñw ma kakini, Ama chʼabo-mi n, ma aka ñw ma kakini, Amo̩ma O̩jo̩ ki deju."
HOS,1,11,"Taku ma akʼamo̩ma Juda kpʼamo̩ma Israe̩l wa jʼugbokate, oñ ma achi e̩ne̩ ka kʼi chʼagboji-ma; taku ma akwo bʼojane̩ le̩ te̩, todu iko Je̩zree̩l le̩ atabale."
HOS,2,1,"Me̩ ki ka ñw amo̩maye-me̩ e̩ne̩ke̩le̩ kakini, Ammi;me̩ ki ka ñw amo̩maye-me̩ onobule̩ kakini, Ru-hama."
HOS,2,2,"Me̩ kobʼiye-me̩, kobʼo̩ ke—"
HOS,2,3,"tode̩gba kʼu nafʼu tago ofo,"
HOS,2,4,"Ochochi, omi ñʼali amo̩ma-wñ ejumomi n,"
HOS,2,5,Todu iye-ma te̩tachʼajo̩ko̩;
HOS,2,6,"Todule̩ go, omi anʼikeke kpʼo̩gba nyʼo̩na-wñ;"
HOS,2,7,"Tak owñ atʼame̩naja-wñ ubi,"
HOS,2,8,Todu i ma ka kʼomi kʼe̩wñ e̩yo̩
HOS,2,9,"Todule̩ omi adabi gbʼe̩wñ e̩yo̩-mi iko-wñ,"
HOS,2,10,Fai tak u nakʼe̩wñ bʼe̩wñ ibe̩te̩-wñ te̩
HOS,2,11,Omi ñʼaje̩ ñw anyi-wñ du
HOS,2,12,"Oñ nakpʼikeli achiwebe̩te̩ma-wñ kpʼoli o̩gbaikolo-wñ bie̩ rinyo̩,"
HOS,2,13,Tak omi akʼiko ami Beal wa fejudʼo
HOS,2,14,"Todule̩, go, omi agbʼo̩ ibe̩,"
HOS,2,15,"Tak u nakʼuche̩ achiwebe̩te̩ma-wñ ñw u o̩mo̩,"
HOS,2,16,"I la ade̩ iko le̩ Jihofa aka-i, kʼuwe̩ adomi ko̩ Ishi,e̩ ñʼado̩ mi ko̩ Beal ge̩ n."
HOS,2,17,"Todu omi akʼodu odu ami-Beal kwʼef alu-wñ, ma ñʼahi alu mʼodu-wñ ge̩ n."
HOS,2,18,"Tak o̩jo̩ le̩ nakpʼalo̩ todu ma kpʼame̩wñ iñmi oko kpʼame̩we̩ ojale kpʼame̩wñ ki afa ane̩pe̩te̩; naño̩ fʼo̩o̩do̩ kpʼo̩kwo̩chageli kpʼo̩gu eja guche̩ kwo bʼoj ane̩-i te̩, oñ naje̩ ñw ma dachi añmi to̩ko̩o̩."
HOS,2,19,"Tak omi adʼe̩ kpʼo̩la-mi o̩gbegbele̩; i-i, nadʼe̩ kpʼo̩la-mi ef o̩kpakpa kpai lʼo̩na kʼoji ajo̩ ka kpʼef ufe̩de̩nyo̩ kpʼef ejumomi."
HOS,2,20,Omi la adʼuwe̩ kpʼo̩la-mi kʼe̩ chʼe-mi kʼe̩ chubi mi tak uwe̩ ama Jihofa.
HOS,2,21,Tak i awache̩ iko le̩
HOS,2,22,"tak ane̩ ile̩ adohi ñw e̩wñ e̩yo̩ kpʼomi achiwebe̩te̩ma kpʼekpo,"
HOS,2,23,tak omi adʼu gbe̩ ñw o̩la-mi oj ane̩-i.
HOS,3,1,"Taku Jihofa ka ñw mi kakini, E̩ ño̩ lo ta, kʼe̩ fe̩do̩ onobule̩ kʼonuku-wñ afe̩do̩-wñ le̩, kʼi ño̩ chʼajo̩ko̩, alu ku Jihofa a fe̩do̩ amo̩ma Israe̩l dagba ma chaka rida tʼugbo amo̩jo̩ omune̩, ku ma la fe̩do̩ e̩bo̩ e̩ro achiwebe̩te̩ma."
HOS,3,2,Abe̩le̩ tak u nʼo̩ko̩ ajifa me̩gwe̩lu kpai barli e̩ñwa homor oka kpʼe̩kpe̩reji fʼu la ñw O̩la-mi.
HOS,3,3,"Tak u ka ñw u kakini, E̩ ki bʼumi gugu o̩jo̩ wewe; e̩ ki ño̩ jo̩ko̩ ge̩ n, e̩ ki la chʼo̩ya e̩ne̩ du n; abe̩le̩ omi ñʼade̩ ñw e̩ ge̩."
HOS,3,4,"Todu amo̩ma Israe̩l ajo̩ o̩jo̩ wewe, ma nʼonu n, ma la anʼagboji n, ma anʼe̩wñ iche̩bo̩ ache n, ma anʼojibo n, ma anʼe̩fo̩d kpai amudoji n."
HOS,3,5,"Ubile̩ tak amo̩ma Israe̩l adabi, oñ ma atejane̩ Jihofa O̩jo̩-ma kpai Defid onu-ma; ma la awʼugbo Jihofa kpai ugbo e̩nyo̩-wñ iko o̩jo̩ otitala kpʼailo era."
HOS,4,1,"Me̩ ki gbʼo̩la Jihofa, ame̩ abo Israe̩l;"
HOS,4,2,"e̩wñ du de̩ n, chai e̩bo̩ ego̩ kpʼe̩bo̩ ebie̩ kpʼone̩ ekpa, kpʼoji eji kpʼe̩ño̩ya eche kpʼo̩ko̩ eje̩;"
HOS,4,3,"Todule̩ ane̩-i adaido̩,"
HOS,4,4,"E̩ne̩ du ki muda juja n,"
HOS,4,5,"E̩ la akʼe̩re̩ oro̩ka,"
HOS,4,6,Abo-mi mukpabie̩ tod e̩wñ ema ku ma ma ne̩ n;
HOS,4,7,"Alu kʼama wewe nyo̩gba,"
HOS,4,8,Ama nʼadure abo-mi chʼuje̩wñ-ma;
HOS,4,9,"Abe̩le̩ i la ade̩, alu kʼamone̩ de̩ abe̩le̩ atama ade̩;"
HOS,4,10,"Ma la aje̩ e̩wñ, i abʼuma jo̩ n;"
HOS,4,11,Abutabu eche kpʼo̩te̩ achiwebe̩te̩ma
HOS,4,12,"Abo-mi anyʼojuju kpʼoli-ma,"
HOS,4,13,"Ma kpʼe̩wñ iche̩bo̩ oj uwo uwo ki gbo̩gba,"
HOS,4,14,"Omi abʼudu ñw amo̩ma-me̩ onobule̩ e̩gba ku ma chʼabutabu n,"
HOS,4,15,"Dagba kʼuwe̩, O Israe̩l, chaka tʼajo̩ko̩,"
HOS,4,16,Todu Israe̩l te̩tachʼe̩wñ ugbite̩re̩
HOS,4,17,"Ifraim kwomanyʼode ode me̩, tʼo̩ no̩."
HOS,4,18,"Omi-ma ka, ma kwochʼabutabu ale;"
HOS,4,19,"Afu ki aju mʼika-wñ ko wenyʼu,"
HOS,5,1,"Me̩ gbʼe-i, O ame̩ amatama!"
HOS,5,2,Abo ku ma la fʼe̩re̩ ubi ro̩ la nyʼef e̩kpabie̩ jiji jiji me̩;
HOS,5,3,"U chema Ifraim,"
HOS,5,4,E̩wñ ku ma jʼache aje̩ ñw ma rida
HOS,5,5,Eke Israe̩l la do̩mo̩ agbʼibenu eju-wñ;
HOS,5,6,Ma alo kpʼame̩wño̩re̩-ma egini kpʼamokuno̩-ma
HOS,5,7,Ama kʼo̩wo̩-ma nyʼukpo arʼo̩kpo̩ ñw Jihofa me̩;
HOS,5,8,"Me̩ ki fʼo̩kakachi kekele fa Gibea,"
HOS,5,9,Ifraim amud akpokpo e̩wñ
HOS,5,10,Amagboji Juda dab
HOS,5,11,"Ma fʼIfraim che o̩lachi, ma fʼu demane̩ ef ajo̩,"
HOS,5,12,"Todule̩ omi dabe̩ne̩ kʼojudu ñw Ifraim,"
HOS,5,13,"E̩gba kʼIfraim fʼo̩ga-wñ li,"
HOS,5,14,"Todu omi adab idu ñw Ifraim,"
HOS,5,15,"Nalo kʼu dabi tʼe̩gu-mi,"
HOS,6,1,"Lewa, kʼa mudabi tʼugbo Jihofa;"
HOS,6,2,"O̩jo̩ meji jo̩ fa-i, i aje̩ ñw a muye;"
HOS,6,3,"Awa ki ma, awa ki tʼo̩ ubi alo kʼa fu Jihofa ma;"
HOS,6,4,"O Ifraim, abʼu nachʼuwe̩?"
HOS,6,5,"Todule̩ oñ omi nʼamakache̩ fʼuma lo̩ wane̩,"
HOS,6,6,"Todu ufe̩de̩nyo̩ chʼe̩wñ ki rʼumi e̩do̩,"
HOS,6,7,Ama muda fʼalo-mi daba dab Ade̩m;
HOS,6,8,"Gilead chʼewo abo kuma ache ibe̩te̩,"
HOS,6,9,"Alu amadinya kpala jo̩ anede one̩,"
HOS,6,10,Omi la fʼe̩wñ omefa li ef unyi Israe̩l;
HOS,6,11,"Uwe̩ ge̩, O Juda, o̩jo̩ e̩wñ-we̩ eko wʼunyi chʼe̩date̩ ñw e̩ me̩."
HOS,7,1,"E̩gba ki dʼumi e̩do̩ kʼu fʼo̩ga Israe̩l che,"
HOS,7,2,Ma la aka ef e̩do̩-ma
HOS,7,3,"Ma nʼe̩wñ bibi-ma fʼonu e̩do̩ bo̩,"
HOS,7,4,Ama chʼamatene o̩ya one̩ chaka;
HOS,7,5,"O̩jo̩ onu-wa le̩, amagboji nʼe̩do̩fulu o̩te̩ omi achiwebe̩te̩ma dʼo̩ga ñw o̩la-ma;"
HOS,7,6,Todu ma fʼe̩do̩-ma ñwo̩che te̩ dab igbeli todu bre̩di abu ku ma kpala jo̩ anede one̩;
HOS,7,7,"O̩chaka-ma kpuna dab igbeli,"
HOS,7,8,"I chʼe-Ifraim, i fʼo̩la-wñ kpe̩gwa nyʼef amone̩ ojoji ojoji;"
HOS,7,9,"Abo̩wo̩ ejaduña mʼukpahiu-wñ ko̩ je̩,"
HOS,7,10,Uba Israe̩l agbʼibenu nyʼu eju-wñ;
HOS,7,11,"Ifraim la dab ikede,"
HOS,7,12,"E̩gba kʼama alo̩, omi anʼiga-mi da-la abʼuma oji ma;"
HOS,7,13,"Atogwo ki chʼe-ma, todu ku ma kwobʼumi te̩ ale!"
HOS,7,14,"Ma la raku do̩ mi kpʼe̩do̩-ma n,"
HOS,7,15,"Dagba omi chaka ko ma e̩wñ kʼu la dʼukpahiu ñw o̩wo̩-ma, ma ño̩ ñwibe e̩wñ e̩bie̩ne̩ nyʼumi kpo̩."
HOS,7,16,"Ma dabi, i muda chʼugbo e̩ne̩ ki dʼatate̩ n;"
HOS,8,1,"Dʼo̩kakachi kad alu-we̩,"
HOS,8,2,"Ma araku do̩ mi kakini,"
HOS,8,3,Israe̩l fʼe̩wñ ki nyo̩ hi tinyo̩ me̩;
HOS,8,4,"Ma kʼamonu gugu jo̩, o̩wo̩-mi muda dʼef uwñ n."
HOS,8,5,"O̩mokuno̩-we̩ mʼe̩ du tinyo̩ me̩, O Samaria."
HOS,8,6,"Todu i chaka chʼe̩wñ-i, ugbo Israe̩l i kwo;"
HOS,8,7,"Todu ma du afu ki aju gbe̩,"
HOS,8,8,Ma mʼIsrae̩l du dami me̩;
HOS,8,9,"Todu ama mute̩gu le tʼAsiria,"
HOS,8,10,"Ochochi, dagba ma chaka faya ef abo uche̩ichi,"
HOS,8,11,"Todabu kʼIfraim fʼubo̩ iche̩bo̩ ubo̩ iche̩bo̩ che, kʼugbo kʼama adure ki wewe nyo̩gba,"
HOS,8,12,"Omi fʼe̩wñ uko̩-o̩la-mi icham nyʼo̩gwo̩ko̩ ugbo me̩gwa le̩ ko̩ nyʼe̩wñ tod uwñ,"
HOS,8,13,"I chʼe-e̩wñ ku ma ko wa akpa chʼiche̩bo̩ ñw mi le̩,"
HOS,8,14,"Todu Israe̩l fʼAcho̩na-wñ gbenyo̩,"
HOS,9,1,"E̩ ki gwoguyo̩, O Israe̩l,"
HOS,9,2,"Ajita ugwo̩ka kpai agu o̩ko̩lo̩ omi achiwebe̩te̩ma akʼuje̩wñ ñw ma jo̩ n,"
HOS,9,3,Ma agugu oj ane̩ Jihofa n;
HOS,9,4,Ma adʼomi achiwebe̩te̩ma dajane̩ ñw Jihofa n;
HOS,9,5,Abu me̩ ache o̩jo̩ ujeju eju e̩kpa le̩
HOS,9,6,"Todu go, ma kwo bʼe̩kpabie̩ te̩ me̩;"
HOS,9,7,"Iko ewa fejudo lewa,"
HOS,9,8,"Ifraim chʼadaku ugbo O̩jo̩-mi,"
HOS,9,9,Ma fʼo̩la-ma kpabie̩ tabale
HOS,9,10,"Omi fʼIsrae̩l li dabe̩ne̩ kʼachiwebe̩te̩ma ef aje̩tachi,"
HOS,9,11,"I chʼe-Ifraim, ojima-ma awu rinyo̩ dabe̩ne̩ kʼe̩we̩—"
HOS,9,12,"Dagba ma chaka nʼamo̩ma-ma gba,"
HOS,9,13,Ma du Ifraim gbe̩ uña ube̩do̩
HOS,9,14,"Ko ñw ma, O Jihofa—"
HOS,9,15,E̩wñ bibi-ma du jo̩ Gilgal;
HOS,9,16,"Ma fʼIfraim gwo,"
HOS,9,17,"O̩jo̩-mi ako ma rinyo̩,"
HOS,10,1,Israe̩l chʼikeli ki hidu kʼi arʼe̩ro-wñ.
HOS,10,2,E̩do̩-ma chʼejeji;
HOS,10,3,Fa-i ama aka chuu kakini:
HOS,10,4,O̩la ofo ma ka;
HOS,10,5,Okpo achʼabo ku ma dodo Samaria ofe
HOS,10,6,"Ma ñʼane̩ nyʼAsiria,"
HOS,10,7,"I chʼe-Samaria, ma fʼonu-wñ ko̩da bʼo̩ te̩,"
HOS,10,8,"Ma ñʼakpʼotete otete Afe̩n,"
HOS,10,9,"O Israe̩l, uwe̩ te̩tadure akwʼiko Gibe̩a le̩;"
HOS,10,10,E̩gba ki dʼumi e̩do̩ nako̩ ma o̩la;
HOS,10,11,Ifraim la dab ole okuno̩ agbadufu ku ma kʼo̩ uko̩lo̩
HOS,10,12,"Me̩ ki fʼe̩wñ gbe̩ ñw o̩la-me̩ ef o̩kpakpa,"
HOS,10,13,"Ame̩ te̩takʼe̩be̩ e̩wñ bibi,"
HOS,10,14,"todule̩ ekuku akwane̩ ef abo-we̩,"
HOS,10,15,"Abe̩le̩ Be̩te̩l ache me̩,"
HOS,11,1,"E̩gba kʼIsrae̩l chʼimo̩to̩, u fe̩do̩ uwñ,"
HOS,11,2,"Alu ku ma do̩ ma tule,"
HOS,11,3,"Omi la chʼe̩ne̩ ki ko̩ Ifraim ule̩ ele,"
HOS,11,4,"Omi nʼiku one̩ afa ma,"
HOS,11,5,"Ma ñʼadabi tʼoj ane̩ Ijipti ge̩ n,"
HOS,11,6,"O̩fu o̩kwo̩chageli la akwane̩ abʼewo ewo-ma ma,"
HOS,11,7,E̩do̩ abo-mi la chekado elubibi bʼumi te̩;
HOS,11,8,Ab u nale kʼu natʼuwe̩ no̩? O Ifraim!
HOS,11,9,"Omi la ache teju ukpuna uwe̩do̩-mi n,"
HOS,11,10,"Ama alule̩ atu Jihofa ubi,"
HOS,11,11,"ma achi kwo Ijipti wa kpʼo̩la ega dab ame̩we̩,"
HOS,11,12,"Ifraim mʼolemi ko donyʼumi daka me̩,"
HOS,12,1,"Afu ki aju chʼuje̩wñ Ifraim,"
HOS,12,2,"Jihofa ño̩ nʼiñwa kʼi aje̩ kpai Juda,"
HOS,12,3,"I gwo̩nyʼo̩maye-wñ agbe̩re̩ efu iye-wñ,"
HOS,12,4,"Ochochi, i nʼukpahiu tʼonuche̩ O̩jo̩ le oñ i fʼu du,"
HOS,12,5,"owñ che Jihofa ki nʼe̩wñ du,"
HOS,12,6,"Todule̩ e̩ narida tʼugbo O̩jo̩-we̩,"
HOS,12,7,"Owñ chʼanyaja, e̩bo̩ o̩lemi la dʼo̩wo̩-wñ,"
HOS,12,8,"Oñ Ifraim kakini, U mud anana, ochochi,"
HOS,12,9,Omi muda che Jihofa O̩jo̩-we̩
HOS,12,10,Omi ño̩ ko̩la ñw amakache̩;
HOS,12,11,Gilead chʼibe̩te̩?
HOS,12,12,"Jeko̩b la ra nyʼoko Aram,"
HOS,12,13,"Jihofa la du Israe̩l kwʼoj ane̩ Ijipti wa lʼo̩wo̩ akache̩,"
HOS,12,14,Ifraim la nyi uwe̩do̩ bie̩ne̩ bie̩ne̩;
HOS,13,1,"E̩gba kʼIfraim ko̩la, i mud o̩la ega;"
HOS,13,2,"Fai taku ma dure ño̩ dure tule,"
HOS,13,3,Todule̩ ama adab atula odudu
HOS,13,4,"Omi muda che Jihofa, O̩jo̩-we̩"
HOS,13,5,"Omi fʼe̩ ma ef aje̩tachi,"
HOS,13,6,"alu kʼoko ije̩-ma de̩, abe̩le̩ efu-ma ko̩,"
HOS,13,7,"Todule̩ omi la dab idu ñw ama,"
HOS,13,8,"Nade kpʼama dab ibe̩a ku ma kʼamo̩ma-wñ kpa,"
HOS,13,9,"E̩wñ ki kpʼe̩ bie̩ de̩, O̩ Israe̩l;"
HOS,13,10,Ugbo onu-we̩ de̩ fa-i kʼi agbʼe̩ ef ewo ewo-we̩ chaka?
HOS,13,11,"Omi mʼonu du ñw e̩ ef uwe̩do̩-mi,"
HOS,13,12,"Ma fʼudu kʼIfraim fe̩ ji te̩,"
HOS,13,13,E̩do̩dudu onobule̩ kʼi achefu abʼo ma
HOS,13,14,Nala ma tane̩ bʼo̩wo̩ o̩jegu te̩?
HOS,13,15,"Dagba i chʼabio̩ma ef amo̩maye-wñ,"
HOS,13,16,"Samaria achʼudu e-wñ,"
HOS,14,1,"O Israe̩l, mudabiwa abo̩ Jihofa O̩jo̩-we̩,"
HOS,14,2,E̩ mʼuko̩la ko le bʼuwe̩
HOS,14,3,"Asiria agba wa n,"
HOS,14,4,Omi añwʼelubibi-ma che;
HOS,14,5,Omi adab eli ki achi ñw abo Israe̩l;
HOS,14,6,e̩to̩-wñ ata;
HOS,14,7,"Abo ku ma gugu olubo̩-wñ adabiwa,"
HOS,14,8,"Ifraim akakini, E̩wñ ño̩ chʼe-mi kpʼode ge̩?"
HOS,14,9,E̩ne̩ chʼo̩ka kʼi neke mʼoji e̩wñ-i?
JOL,1,1,O̩la Jihofa ki wʼugbo Joe̩l o̩ma Pe̩tiue̩l de̩;
JOL,1,2,"Me̩ gbʼe-i, ame̩ abogijo,"
JOL,1,3,"Me̩ mʼu du ka ñw amo̩ma-me̩,"
JOL,1,4,"E̩wñ kʼide̩ imiejo to̩no̩,"
JOL,1,5,"Mʼolu ji, ame̩ amañmo̩te̩, ku me̩ raku;"
JOL,1,6,"Todu abo uche̩ichiʼka lewa oj ane̩-mi me̩,"
JOL,1,7,"I mʼikeli achiwebe̩te̩ma-mi du chihi rinyo̩,"
JOL,1,8,Dinaku dabe̩ne̩ kʼigbe̩le̩ ki ma mʼe̩ne̩ke̩le̩ n
JOL,1,9,Ma mʼe̩wñ ele eduwa kpai omi eduwa ko̩da
JOL,1,10,"Ane̩ uche̩ chile̩che̩ te̩,"
JOL,1,11,"Anyo̩ ki mu me̩, ame̩ amaluche̩,"
JOL,1,12,"Ikeli le̩ gbe̩,"
JOL,1,13,"Kʼe̩wñ lʼago-me̩, ku me̩ dinaku, ame̩, amatama,"
JOL,1,14,"Me̩ che kʼalu ejiʼka ki fo̩,"
JOL,1,15,Atogwo ñw o̩jo̩ kʼa ka-i!
JOL,1,16,Uje̩wñ muda eju-wa n?
JOL,1,17,"Ugbe̩-wñ ku ma nʼebo ñw u ache̩ me̩,"
JOL,1,18,Me̩ gbʼabu kʼame̩la abe̩re̩me̩le̩ jʼafifi!
JOL,1,19,"O Jihofa, uwe̩ naraku do̩."
JOL,1,20,Ochochi ame̩la abe̩re̩me̩le̩ oko du jʼache fafafa ñw e̩
JOL,2,1,"Me̩ ki fʼo̩kakachi fa Zayo̩n,"
JOL,2,2,"O̩jo̩ kʼane̩ chubi i che, kʼe̩wñ de̩ bulubulu,"
JOL,2,3,"Una do̩mo̩ alie̩ e̩wñ o̩gba ma,"
JOL,2,4,"E̩ li ma, ma dabe̩ne̩ kʼamanya ejuwe̩,"
JOL,2,5,"Ekuku-ma dab ekuku o̩kogu o̩kogu,"
JOL,2,6,"Eju-ma kʼamone̩ li ma jʼane̩ ali gbigbili,"
JOL,2,7,"Ma gwo̩ko̩ wa dabe̩ne̩ kʼamagbiti,"
JOL,2,8,"E̩ne̩ du akʼekeji-wñ e̩che̩ n,"
JOL,2,9,"Ma muro̩ bʼewo le̩ ma,"
JOL,2,10,"Ane̩-ile̩ aga o̩gba-ma,"
JOL,2,11,Taku Jihofa anʼomu-wñ data
JOL,2,12,"Ama i chaka che ifa-i, Jihofa aka-i,"
JOL,2,13,me̩ ki la fʼe̩do̩-me̩ na i ki chʼukpo-me̩ ofofo n.
JOL,2,14,"E̩ne̩ ma, abe̩k i adabi awʼo̩,"
JOL,2,15,Fʼo̩kakachi fa Zayo̩n;
JOL,2,16,kʼamone̩ wa jo̩.
JOL,2,17,"Amatama, ku ma chʼama che e̩wñ ñw Jihofa,"
JOL,2,18,"Taku Jihofa jogu tod ane̩-wñ,"
JOL,2,19,"Taku Jihofa dohi, oñ i ka ñw abo-wñ kakini."
JOL,2,20,"Omi muda akʼabogu o̩wo̩ o̩pata ate̩ le̩ bʼume̩ te̩ nyʼo̩najiji,"
JOL,2,21,"O ane̩-i, e̩ ki railo n;"
JOL,2,22,"Ame̩, ame̩la abe̩re̩me̩le̩ oko, me̩ ki railo n,"
JOL,2,23,"E̩do̩-me̩ ki bo̩, ame̩ amo̩ma Zayo̩n,"
JOL,2,24,"Ajita ugwo̩ka du ako̩ ñw o̩ka wit,"
JOL,2,25,Omi adʼo̩do̩ o̩do̩
JOL,2,26,"Ame̩ aje̩ kʼefu, e̩do̩-me̩ la abo̩,"
JOL,2,27,"Ame̩ ama ka kʼomi dʼalumeji abo Israe̩l,"
JOL,2,28,"Tak i awatu anubi-wñ,"
JOL,2,29,Omi ñʼadʼAfu-mi danyʼamadu e̩ne̩ke̩le̩
JOL,2,30,"Tak u nakʼe̩wñ uno̩ nye̩ña efojale kpai ane̩-ile̩, e̩bie̩ kpai una kpai oduduna ki dago waala."
JOL,2,31,"Olu arida e̩chubi, ochu la arida e̩bie̩, o̩gba tak o̩jo̩ lile e-Jihofa ki abailo le̩ lewa."
JOL,2,32,"Oñ i awatu ka kʼe̩ne̩ du ki akwa do̩ odu Jihofa afʼo̩wo̩ tane̩; todu abo ku ma mufu ajo̩ oj uwo Zayo̩n kpʼefu Je̩rusale̩m, alu ki Jihofa ka le̩. Oñ abo ki Jihofa ado̩ ma ajʼef e̩bo̩bo̩ amone̩ le̩."
JOL,3,1,"Todu go, o̩jo̩ kʼa ka-i, kpai iko le̩, owñ chʼe̩gba kʼu nako Juda kpai Je̩rusale̩m kwef amu le̩ dabiwa,"
JOL,3,2,"nakʼabuche̩ichi du wajo̩, oñ nako ma gwo̩ru wʼef o̩go̩ Jiho̩shafat, tak u nache ma alu kʼajo̩ ka tod amone̩-mi kpʼe̩wñ ogu-mi Israe̩l, e-kʼama fʼuma fiatuka rʼef abuche̩ichi ku ma laño̩ fʼane̩-mi kpe̩rʼojoji,"
JOL,3,3,"ma la ranya tod abo-mi, ma mʼimo̩to̩ e̩ne̩ke̩le̩ du la ajo̩ko̩, ma la dʼimo̩to̩ onobule̩ ta todu o̩te̩ achiwebe̩te̩ma, ma la mʼu du ñmo̩ me̩."
JOL,3,4,"Ochochi, e̩wñ chʼe-mi kpai ame̩, O Taya kpai Saido̩n? kpai ane̩ Filistia chaka? Akoji e̩wñʼka me̩ du ñw mi le̩? I la che̩wñ ku me̩ adʼakoji ñw mi, omi ahika dʼakoji-me̩ le̩ dabiwa abʼume̩ onugo oji ma piopio."
JOL,3,5,"Todu ame̩ mʼajifa-mi kpʼo̩jamalia-mi ko, kʼame̩ mʼe̩wñ alifia-mi ki abe̩do̩ le̩ ño̩ jʼef unyi ode-me̩."
JOL,3,6,"Me̩ la mʼamo̩ma Juda kpʼamo̩ma Je̩rusale̩m ko ta ñw amo̩ma abo Grik la, todu ku me̩ mʼuma ño̩ bʼalo̩me̩ ane̩-ma te̩ nyʼo̩najiji."
JOL,3,7,"Go, omi ako ma kwane̩ kwʼugbo ku me̩ ko ma ta nyi le̩, oñ u nadʼakoji-me̩ dabiwa abʼume̩ onugo oji ma."
JOL,3,8,"Tak u nakʼamo̩ma-me̩ e̩ne̩ke̩le̩ kpʼonobule̩ ta rʼef o̩wo̩ amo̩ma Juda, oñ ma ako ma ta ñw abo Sheba, abuche̩ichi ku ma jʼo̩najiji le̩; todu Jihofa ka me̩."
JOL,3,9,"Me̩ ki dʼe-i kpogo ef abuche̩ichi uche̩ichi kakini,"
JOL,3,10,"Me̩ kʼuko̩che̩-me̩ gwʼo̩kwo̩chageli,"
JOL,3,11,"Me̩ hiane̩ wa,"
JOL,3,12,"Abuche̩ichi uche̩ichi ki nakʼo̩la-ma kwane̩,"
JOL,3,13,"Dʼujo̩ka kadʼo,"
JOL,3,14,"O̩wo̩ one̩, o̩wo̩ one̩,"
JOL,3,15,"Olu kpʼochu achubi me̩,"
JOL,3,16,"Jihofa la de̩ Zayo̩n akwa,"
JOL,3,17,"Abe̩le̩ ame̩ ama ka kʼomi che Jihofa, O̩jo̩-me̩,"
JOL,3,18,Oñ o̩jo̩ kʼa ka-i
JOL,3,19,Ijipti achʼalache̩ te̩
JOL,3,20,"One̩ muda adodo Juda ogbegbele̩,"
JOL,3,21,"Omi la adale ñw ma ugbo e̩bie̩ e-kʼu ma dale ñw ma ugbo-wñ le̩ n,"
AMO,1,1,"O̩la Emo̩s kʼi dʼef amadide ame̩wño̩re̩ Te̩koa, owñ chʼo̩la Israe̩l kʼi li iko Uzaya, onu Juda, kpʼiko Je̩ro̩boam, o̩ma Joash, onu Israe̩l. I li o̩do̩ meji tak ane̩ le̩ miejo."
AMO,1,2,Oñ i kakini:
AMO,1,3,Abu ki Jihofa aka de̩ kakini:
AMO,1,4,"Omi la adʼuna kpuche̩ wa abʼunyi Hazae̩l ma,"
AMO,1,5,"Tak omi agu ugbo̩lo̩ oli Damaskus che̩,"
AMO,1,6,Abu ki Jihofa aka de̩ kakini:
AMO,1,7,"Omi la adʼuna kpuche̩ wa abʼo̩lo̩do̩ Gaza ma,"
AMO,1,8,"Omi lañʼakʼabo ku ma dodo Ashdod da bʼo̩ te̩,"
AMO,1,9,Abu ki Jihofa aka de̩ kakini:
AMO,1,10,"Omi la dʼuna kpuche̩ wa abʼo̩lo̩do̩ Taya ma,"
AMO,1,11,Abu ki Jihofa aka de̩ kakini:
AMO,1,12,"Omi la adʼuna kpuche̩ wa abo Teman ma,"
AMO,1,13,Abu ki Jihofa aka de̩ kakini:
AMO,1,14,"Omi la akʼuna o̩lo̩do̩ Raba,"
AMO,1,15,"onu-ma la anyʼef amu,"
AMO,2,1,Abu ki Jihofa aka de̩ kakini:
AMO,2,2,"Omi la adʼuna kpuche̩ wa abo Moab ma,"
AMO,2,3,"omi akʼakajo̩ da bʼalumeji-wñ te̩,"
AMO,2,4,Abu ki Jihofa aka de̩ kakini:
AMO,2,5,"Omi la adʼuna kpuche̩ wa abo Juda ma,"
AMO,2,6,Abu ki Jihofa aka de̩ kakini:
AMO,2,7,"abo ku ma chʼe̩do̩ fafa tod ebutu ki dʼoji ame̩nubie̩,"
AMO,2,8,ma la kʼo̩la-ma dachi o̩la ubo̩ iche̩bo̩ du
AMO,2,9,"U la fʼe̩ne̩ Amo̩r le̩ chile̩che̩ rʼo̩gbama,"
AMO,2,10,"Omi laño̩ ko me̩ kwʼoj ane̩ Ijipti wa,"
AMO,2,11,"Oñ u kʼamo̩ma-me̩ e̩ne̩ke̩le̩ iche̩ka kwane̩ ku ma chʼamakache̩,I chʼabe̩le̩ n? ame̩ abo Israe̩l,"
AMO,2,12,"Me̩ la kʼo̩te̩ achiwebe̩te̩ma ñw abo Nazarait-me̩ ñmo̩,"
AMO,2,13,"Go, omi ade me̩ mane̩ e̩gu-me̩ le̩,"
AMO,2,14,"Era afʼabo kʼe̩re̩-ma le̩ o̩wo̩,"
AMO,2,15,"e̩ne̩ ki atʼo̩fa la adago n,"
AMO,2,16,e̩ne̩ ki la nʼe̩do̩ ef amagbiti le̩
AMO,3,1,"Me̩ gbʼo̩la ku Jihofa ka nyu me̩-i, O ame̩ abo Israe̩l, owñ chʼe-kʼu ka nyu o̩gbo̩ abo unyi du kʼu ko kwʼoj ane̩ Ijipti dufu wa kakini:"
AMO,3,2,Ame̩ kate oñ omi ma ef abo unyi unyi abo ile̩-i;
AMO,3,3,"Alu-ma ma jo̩ n,"
AMO,3,4,"ldu akwa efoko,"
AMO,3,5,"E̩we̩ neke ñwa tef oku ane̩-ile̩,"
AMO,3,6,"Ma afʼo̩kakachi ogu ef ewo,"
AMO,3,7,"Ondu Jihofa ache e̩wñ du n tila,"
AMO,3,8,"Idu fʼukwa kwa me̩,"
AMO,3,9,"Ame̩ ki dʼu kpogo unyi unyi ojima Ashdo̩d,"
AMO,3,10,"Todu ama ma e̩nyo̩ eche n, Jihofa aka-i,"
AMO,3,11,"Todule̩ abu kʼOndu Jihofa aka de̩, kakini:"
AMO,3,12,"Abu ki Jihofa aka de̩ kakini: Alu kʼadide ame̩wño̩re̩ agba e̩re̩ meji kwʼef alu idu, abe̩k e̩bo eti-wñ, abe̩le̩ ma agba abo Israe̩l ku ma gugu Samaria oj o̩kpo̩kpo̩ lile o̩wo̩ʼka, kpʼoji aloji siliki oj ate̩."
AMO,3,13,"Me̩ gbo̩ ku me̩ la gbʼibenu nyʼunyi Jeko̩b,"
AMO,3,14,"Todu o̩jo̩ kʼu nakʼada kʼIsrae̩l je̩ wa afejudʼo,"
AMO,3,15,U ñʼakpa unyi uwo manyʼunyi o̩lo̩ji;
AMO,4,1,"Me̩ gbʼo̩la-i, ame̩ amole okuno̩ e-Beshan,"
AMO,4,2,"Ondu Jihofa fʼefo̩-wñ go̩ kakini,"
AMO,4,3,"Oñ ame̩ ale e̩kpana e̩kpana aku dufu,"
AMO,4,4,Me̩ lewa Be̩te̩l ku me̩ jʼada ke;
AMO,4,5,"me̩ ki kʼe̩wñ iche̩bo̩ ugwa kʼo̩jo̩wu dʼef uwñ wa gujo,"
AMO,4,6,"Omi laño̩ kʼenyi efe̩ ñw me̩ ewo ewo-me̩ du,"
AMO,4,7,U ño̩ fʼomi ojale fa wʼubi bʼume̩ te̩
AMO,4,8,abe̩le̩ ewo meji ñe̩ta tale wʼemi wʼemi gbogbo nyʼewoʼka
AMO,4,9,U kʼikpetubi kpʼe̩wñ ekpebu kpa me̩;
AMO,4,10,U dʼe̩wñ ibi kpuche̩ wʼef ume̩ alu ki de̩ Ijipti;
AMO,4,11,"U la fʼewo ewo gulo̩ ef ume̩,"
AMO,4,12,"Todule̩, e̩wñ kʼu nachʼe̩ de̩, O Israe̩l;"
AMO,4,13,"Todule̩, go, e̩ne̩ ki abo̩ ewo uwo jo̩, kʼi la nyʼafu ki aju,"
AMO,5,1,"Me̩ gbo̩ o̩la kʼu nadu chʼinaku eda todu me̩-i, O abunyi Israe̩l;"
AMO,5,2,"Igbe̩le̩ Israe̩l ki ma mʼe̩ne̩ke̩le̩ n le̩ lewane̩ me̩,"
AMO,5,3,"Todu abu kʼOndu Jihofa aka de̩, kakini:"
AMO,5,4,Todu abu ki Jihofa aka ñw abunyi Israe̩l de̩ kakini:
AMO,5,5,"me̩ ki muda tene Be̩te̩l in,"
AMO,5,6,"Me̩ tene Jihofa tak ame̩ adeju,"
AMO,5,7,"Ame̩ ku me̩ rʼoj ajo̩ da ki mud o̩ge̩le̩,"
AMO,5,8,"E̩ne̩ kʼi che o̩ya o̩machi kpai ajuwe̩ anʼo̩ma,"
AMO,5,9,"kʼi adʼe̩kpabie̩ wa achigili abʼabo ku ma nʼtikpahiu ma,"
AMO,5,10,"Ma chulaka e̩ne̩ ki adʼo̩la biu one̩ alaku,"
AMO,5,11,Todule̩ todabu kʼame̩ fʼe̩re̩ tʼe̩nubie̩
AMO,5,12,"Todu omi chema alu kʼada ku me̩ je̩ chewewe,"
AMO,5,13,Todule̩ e̩ne̩ ki ache e̩wñ ibe ibe achechi gugu iko e̩go̩-i;
AMO,5,14,"Me̩ ki tejane̩ e̩wñ e̩nyo̩, i ki chʼe̩wñ e̩bie̩ne̩ n,"
AMO,5,15,"Me̩ ki chulaka e̩wñ e̩bie̩ne̩, me̩ ki la fe̩do̩ e̩wñ e̩nyo̩,"
AMO,5,16,"Todule̩, abu ki Jihofa, O̩jo̩ ki nʼe̩wñ du, owñ chʼOndu, aka de̩ kakini:"
AMO,5,17,"Aku ero̩ la ajʼoko achiwebe̩te̩ma du,"
AMO,5,18,Atogwo ñw ame̩ ku me̩ tene iko o̩jo̩ Jihofa le̩!
AMO,5,19,"i dabe̩ne̩ kʼone̩ ara bʼidu te̩,"
AMO,5,20,"O̩jo̩ Jihofa le̩ achʼugane̩ n chai e̩chubi,"
AMO,5,21,"Uje̩wñ uyo̩-me̩ chʼe̩wñ ulaka-mi kpʼe̩wñ e̩de̩te̩-mi,"
AMO,5,22,"Dagba me̩ chaka kʼe̩wñ e̩gujo-me̩ manyʼe̩wñ ele-me̩ wa ñw mi,"
AMO,5,23,Mʼekuku eli-me̩ ko bʼumi eti te̩;
AMO,5,24,"Oji ajo̩ o̩kpakpa eka ki nacha wane̩ dab omiofo,"
AMO,5,25,"Ame̩ kʼe̩wñ e̩bie̩ kpʼe̩wñ ele wa che mi ef aje̩tachi o̩do̩ o̩gbo̩ meji, O abunyi Israe̩l?"
AMO,5,26,"Ame̩ mʼebu Molo̩k-me̩ kpʼo̩jo̩-me̩ kʼi chʼilawo, owñ chʼojibo ku me̩ che ñw o̩la-me̩ le̩ ko,"
AMO,5,27,"todule̩ nako me̩ nyʼef amu ej ano̩mo̩ ñwu Damaskus, Jihofa kʼodu-wñ ko̩ O̩jo̩ ki nʼe̩wñ du aka-i."
AMO,6,1,"Atogwo ñw abo ku ma jo̩ Zayo̩n añmi ofo,"
AMO,6,2,Me̩ lale nyi Kaine ku me̩ li;
AMO,6,3,"Ame̩ ku me̩ hi o̩jo̩ e̩bie̩ne̩ tʼubi tʼo̩najiji,"
AMO,6,4,"Ame̩ dachi oj ate̩ ku ma nʼenyi adagba che,"
AMO,6,5,"me̩ nʼumolo akʼeli ibe̩te̩,"
AMO,6,6,"ku ma la nʼugba ñmo̩ omi achiwebe̩te̩ma,"
AMO,6,7,"Todule̩, fa-i ama le̩ anyʼef amu manyʼabo ku ma nyʼef amu ejodudu,"
AMO,6,8,"Ondu Jihofa fʼo̩la-wñ go̩,"
AMO,6,9,"Tak i awate̩ kakini, Iche̩wñ kʼone̩ me̩gwa bo̩ jʼunyiʼka, eku ama aku."
AMO,6,10,"Oñ e̩gba kʼone̩ mʼe̩ne̩ ki chʼefu-wñ du, i chaka chʼe̩ne̩ ki jo, kʼi kʼachiku-wñ kwʼef unyi, kʼi la aka ñw e̩ne̩ ki dʼejefu ejefu unyi le̩ kakini, One̩ bo̩ ugbo we̩ ta? ki la akakini, O̩da! tak i akakini, Chechi ke! todu i nʼugbo kʼa hiʼalu mʼodu Jihofa n."
AMO,6,11,"Todu go, Jihofa aka,"
AMO,6,12,Amanya afule oj apata okuta?
AMO,6,13,"Ame̩ ku me̩ yo̩ ñw e̩wñ o̩wai,"
AMO,6,14,"Todu go, omi akʼabuche̩ichiʼka wa akobʼume̩,"
AMO,7,1,"Abu kʼOndu Jihofa ña mi le̩ de̩: me̩ la go, i nabo̩ amimiejo iko kʼo̩la e̩wñ oko e-ubiane̩ chane̩ eya; me̩ la go, i chʼiko kʼe̩wñ oko aya abu kʼonu mʼuje̩wñ ejodudu ko."
AMO,7,2,"Oñ i lewa tu, abu ku ma fʼije̩ ane̩ lo̩ kpa, tak u kakini,"
AMO,7,3,E̩wñ-i wo̩ Jihofa;
AMO,7,4,"Abu kʼOndu Jihofa ña mi de̩: me̩ la go, Ondu Jihofa dʼudo̩ ku ma nʼuna wa juja; oñ e-le̩ fʼunefu lie̩ kpa, oñ i le kʼi ño̩ mʼane̩-i ko mi."
AMO,7,5,"Tak u kakini,"
AMO,7,6,E̩wñ-i la wo̩ Jihofa;
AMO,7,7,"Oñ i ña mi: me̩ la go, Ondu dago oj o̩do̩ ku ma nʼiku kʼe̩wñ ki woji ji mʼo̩ añwa udago o̩kpakpa-wñ. Iku e̩ñwa udago o̩kpakpa e̩wñ la dʼef o̩wo̩-wñ."
AMO,7,8,"Oñ Jihofa ka ñw mi kakini, Emo̩s, e̩wñ e̩ li-i? Tak u kakini, U cheli iku e̩ñwa udago o̩kpakpa e̩wñ. Tak Ondu kakini,"
AMO,7,9,oñ otete otete Aise̩k amud alache̩
AMO,7,10,"Tak Amazaya, atama Be̩te̩l, fʼuche̩ kpe̩ru Je̩ro̩boam onu Israe̩l, kakini, Emo̩s fʼalo da nyʼuwe̩ alumeji abunyi Israe̩l; ane̩-i la neke nʼadu uko̩la-wñ kpa n."
AMO,7,11,"Todu abu kʼEmo̩s ka de̩, i kakini,"
AMO,7,12,"Amazaya ño̩ ka ñw Emo̩s kakini, O uwe̩ agane̩, lo, ra tʼane̩ Juda, kʼe̩ jʼuje̩wñ o̩mo̩, kʼe̩ laño̩ kache̩ o̩mo̩;"
AMO,7,13,"e̩ ki la gbe̩do̩ kache̩ Be̩te̩l ge̩ n, todu uña kiafo̩ e-onu, kpʼunyi o̩fe̩ i la che."
AMO,7,14,"Tak Emo̩s dohi ñw Amazaya kakini, Omi chʼakache̩ no, u la chʼo̩ma akache̩ n; chai adejute̩ ame̩wño̩re̩ u che kpʼe̩ne̩ ki adejute̩ oli sikamo̩r,"
AMO,7,15,"Jihofa la mʼumi du bʼetʼame̩wño̩re̩ egini ubi te̩, oñ Jihofa ka ñw mi kakini, Lo, kʼe̩ kache̩ ñw abo-mi Israe̩l."
AMO,7,16,"Todule̩, fa-i, uwe̩ ki gbʼo̩la Jihofa."
AMO,7,17,Todule̩ abu ki Jihofa ka de̩ kakini:
AMO,8,1,"Abu ki Jihofa ña mi de̩: e̩ la go, agba e̩roli o̩lo̩ji te̩."
AMO,8,2,"Oñ I kakini, Emo̩s, e̩wñ e̩ li? Oñ u kakini, E̩roli o̩lo̩ji ki che̩ko̩ agba. Taku Jihofa ka ñw mi kakini,"
AMO,8,3,Eli unyi O̩jo̩ la amud inaku eda o̩jo̩ le̩.
AMO,8,4,"Me̩ ki gbʼe-kide̩, ame̩, kʼe̩do̩ ache me̩ fafafa ku me̩ dʼe̩nale mi,"
AMO,8,5,"ku me̩ kakini, E̩gba oñ ochu etito̩ alale"
AMO,8,6,todu kʼa ki nʼajifa la ame̩nubie̩
AMO,8,7,"Jihofa fʼedufu kʼoji Jeko̩b dufu le̩ go̩, kakini,"
AMO,8,8,Ane̩ le̩ aga tod e̩wñ-i n?
AMO,8,9,"Oñ i awatu iko kʼa ka-i, Ondu Jihofa aka-i,"
AMO,8,10,"Tak u naje̩ ñw uje̩wñ uyo̩-me̩ ki rida aido̩ eda,"
AMO,8,11,"Me̩ go, iko-wñ awa, Ondu Jihofa aka-i,"
AMO,8,12,"Tak ama atale akwʼo̩la ohimini abadi nyʼohimini abadi omune̩,"
AMO,8,13,"O̩jo̩ kʼa ka-i, amo̩ma igbe̩le̩ ku ma fe̩rʼeju"
AMO,8,14,"Ama ku ma go̩ adure Samaria,"
AMO,9,1,"Omi li Ondu abu kʼi dago oj ubo̩ iche̩bo̩, oñ i kakini:"
AMO,9,2,"Dagba ma gwʼura gbogbo nyʼef o̩jegu,"
AMO,9,3,"Dagba ma kʼo̩la-ma maja oj uwo Karme̩l,"
AMO,9,4,"Dagba ame̩ne̩bi-ma chaka ko ma alo rʼo̩gba-ma tʼef amu,"
AMO,9,5,"Todu Ondu, Jihofa ki nʼe̩wñ du,"
AMO,9,6,"owñ chʼe̩ne̩ ki akʼunyi unyi ojale-wñ efojale,"
AMO,9,7,Ame̩ dab amo̩ma abo Itio̩pia ñw omi n?
AMO,9,8,"Go, eju Ondu Jihofa do ojane̩ adure-i,"
AMO,9,9,"Todu go, nañwa ñw ma,"
AMO,9,10,"Ame̩nadure ef abo-mi chaka akʼuku o̩kwo̩chageli,"
AMO,9,11,Iko le̩ omi adʼebu Defid ki wane̩ le̩ kwane̩
AMO,9,12,kʼama ki gba e̩bo̩bo̩ abo Ido̩m
AMO,9,13,"Go, iko-wñ awa, Jihofa aka-i,"
AMO,9,14,"Omi akʼabo-mi Israe̩l dabi kwef amu wa,"
AMO,9,15,"Omi la ako ma gbe̩ oj ane̩ e-ma,"
OBA,1,1,Ane̩ kʼO̩badaya go de̩.
OBA,1,2,"Go, omi ache kʼe̩ nya ef abo uche̩i-chi,"
OBA,1,3,Eke ki dʼef e̩do̩-we̩ mʼe̩ du le.
OBA,1,4,"Dagba e̩ ate̩gu tʼatate̩ dabe̩ne̩ kʼo̩te̩,"
OBA,1,5,"Iche̩wñ kʼamoji wʼugbo-we̩,"
OBA,1,6,"Go abu ku ma tejane̩ e̩wñ Iso̩,"
OBA,1,7,"Abo du kʼuwe̩ kpʼama jʼalu,"
OBA,1,8,"Jihofa kakini,"
OBA,1,9,"Tak e̩do̩ amagbiti-we̩ adakpu, O Teman,"
OBA,1,10,"Tod e̩wñ afuma kʼe̩ che o̩maye-we̩ Je̩ko̩b,"
OBA,1,11,"O̩jo̩ kʼe̩ dago ej udaba le̩,"
OBA,1,12,I ma dukpe̩ kʼe̩ dago ago ofoo̩jo̩ o̩maye-we̩ o̩jo̩
OBA,1,13,I ma dukpe̩ kʼe̩ mugudu lʼalaku abo-mi iko uchobi-ma;
OBA,1,14,I ma dukpe̩ kʼe̩ dago ugwe̩ta o̩na
OBA,1,15,Todu o̩jo̩ e-Jihofa me̩ me̩ kʼi abʼabo uche̩ichi uche̩ichi du ma.
OBA,1,16,"Todu alu kʼe̩ fʼe̩wñ ñmo̩ oj uwo-mi kiafo̩-i,"
OBA,1,17,"Ama abo ku ma fʼo̩wo̩ tane̩ ajʼoj uwo Zayo̩n,"
OBA,1,18,"Oñ abo unyi Jeko̩b achʼuna,"
OBA,1,19,"Tak abo o̩wo̩ o̩pata o̩gane̩ ane̩ uwo Iso̩,"
OBA,1,20,Oñ ame̩namu ef o̩wo̩ amo̩ma Israe̩l-i
OBA,1,21,Amajadu amute̩gu wʼoj uwo Zayo̩n
JON,1,1,"Oñ o̩la Jihofa wʼugbo Jona o̩ma Amitai, kakini,"
JON,1,2,"Kwane̩, kʼe̩ lo tu Nine̩fa, ewo lile le̩, kʼe̩ takoya bʼo ma; todu e̩bie̩ne̩-ma mute̩gwu wʼo̩gba-mi me̩."
JON,1,3,"Jona muda kwane̩ kʼi ra nyi Tarshish bʼeju Jihofa te̩. Oñ i gwo̩ru nyi Jo̩pa, i la fʼo̩ko̩ ki anyi Tarshish li; abe̩le̩ i fʼo̩me̩ ule̩-wñ ra, oñ i gwo̩ru nyʼef uwñ kʼi lebʼuma nyi Tarshish, kʼi kwo bʼeju Jihofa te̩."
JON,1,4,"Ama Jihofa fʼafu lile ro̩ bʼeju ohimini le̩ ma, oñ i mud afu ki aju bie̩ne̩ bie̩ne̩ ej omi le̩, i bo̩ pe̩e̩ kʼo̩ko̩ le̩ ma mukpo̩fo̩."
JON,1,5,"Tak abo ku ma gwʼo̩ko̩ kwochokpo, oñ e̩ne̩ne̩ne̩ne̩-ma kwokwado̩ o̩jo̩ e-wñ; oñ ma mʼe̩wñ ki jʼef o̩ko̩ le̩ ko rikpolo nyʼef ohimini, todu kʼo̩ko̩ ki mutu nʼej omi ñw ma. Ama e̩gbale̩ Jona mugwo̩ru tʼo̩gane̩ o̩gane̩ o̩ko̩, oñ i dachi alʼolu-wñ kpanaa."
JON,1,6,"Tak onu o̩ko̩ lewʼugbo-wñ aka ñw u kakini, E-kʼe̩ che-i chʼe̩wñ? uwe̩, alolu-i. Kwane̩, kʼe̩ kwadʼO̩jo̩-we̩! Ikani O̩jo̩ adibete̩ wa, kʼa we elenyo̩."
JON,1,7,"Tak e̩ne̩ne̩ne̩ne̩ ka ñw ekeji-wñ kakini, Lewa, kʼa rʼanya, kʼa ma tod e̩ne̩ oñ e̩wñ e̩bie̩ne̩-i bʼuwa ma-i. Abe̩le̩ ma fʼanya ro̩, oñ anya fi Jona mu."
JON,1,8,"Taku ma ka ñw u kakini, A agbo̩ko̩bʼe̩, kʼe̩ ka ñw a tod e̩ne̩ oñ e̩bie̩ne̩-i wa bʼuwa ma-i? E̩wñ chʼobe-we̩ kʼe̩ che? Ugbo e̩ kwo wa? Ugbo chʼane̩-we̩? Ichi e̩wñ e̩ che?"
JON,1,9,"Tak i ka ñwu ma kakini, Abo Hibru u che; omi la arailo Jihofa, O̩jo̩ e-efojale kʼi chʼohimini kpai ane̩ e̩gbe̩."
JON,1,10,"Tak aboke̩le̩ le̩ kworailo ololo, oñ ma ka ñw u kakini, E-kʼe̩ che-i chʼe̩wñ? Todu aboke̩le̩ le̩ chema ka kʼi ara bʼeju Jihofa te̩, todabu kʼi ka ñwu ma."
JON,1,11,"Taku ma ka ñw u kakini, Ab a achʼuwe̩, kʼohimini ki nye̩do̩ ñw a? Todu omi nacho̩ko̩ nyo̩gba alo waa."
JON,1,12,"Tak i ka ñw ma kakini, Mʼnmi du rikpolo tef ohimini, abe̩le̩ tak omi anye̩do̩ ñw me̩; todu u chema ka kʼutodu mi oñ afu lile-i wa bʼume̩ ma-i."
JON,1,13,"I chaka dʼabe̩le̩, aboke̩le̩ le̩ gwa ukpahiu ukpahiu ku ma dʼu wa mʼane̩, ma muda neke che n, todu ohimini nacho̩ko̩ nyo̩gba nana abʼuma ma."
JON,1,14,"Todule̩ ma kwokwado̩ Jihofa, oñ ma kakini, A gbo̩ko̩bʼe̩ O Jihofa, a gbo̩ko̩bʼe̩, e̩ ki je̩ ñw a lenyo̩ tod oji e̩ne̩-i n, e̩ ki la dʼe̩bie̩ e̩ne̩ ki ma fʼudu n abʼuwa oji ma n; todu uwe̩, O Jihofa, alu ki rʼuwe̩ e̩do̩ oñ e̩ che-i."
JON,1,15,"Taku ma mi Jona du, oñ ma mʼu du rikpolo tef ohimini; tak ohimini we echo̩ko̩."
JON,1,16,"Tak aboke̩le̩ le̩ railo Jihofa ololo ololo, oñ ma dʼe̩wñ iche̩bo̩ wa ñwu Jihofa taku ma kwodoji."
JON,1,17,Jihofa la fʼe̩ja lile ñwo̩che te̩ kʼi du Jona mi; oñ Jona dʼef ukulu e̩ja le̩ o̩ro̩ka me̩ta kpai odu me̩ta.
JON,2,1,Jona la dʼef ukulu e̩ja le̩ arodubo̩ Jihofa O̩jo̩-wñ.
JON,2,2,"Oñ i kakini,"
JON,2,3,"Tod uwe̩ dʼumi rikpolo tef unefu,"
JON,2,4,"Tak u kakini, Ma mʼumi du rikpolo bʼeju-we̩ te̩ me̩;"
JON,2,5,Omi le̩ lʼumi daka gbogbo wa kad onugo-mi;
JON,2,6,U gwo̩ru nyʼe̩re̩ uwo uwo ejefu ejefu.
JON,2,7,"E̩gba kʼonugo-mi daku ef umi,"
JON,2,8,Abo ku ma nyʼe̩wñ o̩lemi eti
JON,2,9,Omi muda anʼomu ugwa chʼiche̩bo̩ ñw e̩;
JON,2,10,"Taku Jihofa ka ñw e̩ja le̩, oñ i fu Jona re̩ tʼane̩ e̩gbe̩."
JON,3,1,"Tak o̩la Jihofa ño̩ wʼugbo Jona onukeji, kakini,"
JON,3,2,"Kwane̩, kʼe̩ lo tu Nine̩fa, ewo lile le̩, kʼe̩ nʼo̩la kʼu naka ñw e̩ takoya ñwu ma."
JON,3,3,"Abe̩le̩ Jona kwane̩ oñ i le tu Nine̩fa, teju alu ki Jihofa ka. Nine̩fa le̩ la chʼewo ki tabale, ule̩-wñ chʼo̩jo̩ me̩ta."
JON,3,4,"Taku Jona chane̩ egudu nyʼef ewo le̩, ule̩ o̩jo̩ʼka. Oñ i dʼomu dago kakini, I bʼo̩jo̩ o̩gbo̩ meji taku ma agu ewo Nine̩fa-i lo̩!"
JON,3,5,"Oñ abo Nine̩fa le̩ dʼo̩la O̩jo̩ le̩ rʼochochi; ma la fʼakoya alu eji ta, oñ ma mʼe̩gbanukpo ko nyʼo̩la, akwʼabo ki nana tule ef uma gbogbo wa tʼabo ki nya tule ef uma."
JON,3,6,"Inabali-wñ la tʼonu Nine̩fa eti, oñ i kwane̩ bʼoj e̩de̩-wñ te̩, i la mʼotogbo-wñ gwo̩ jʼane̩, oñ i mʼe̩gbanukpo ko bʼo̩la ma, tak i kwogugu ef elulu."
JON,3,7,"Tak i fʼakoya ta, oñ i ka ugbo du Nine̩fa, alu ki chenyo̩ eju onu kpʼame̩ne̩lile kakini, Tʼone̩ tʼe̩la abe̩re̩me̩le̩, tʼamokuno̩, tʼame̩wño̩re̩ egini ki dʼe̩wñ kad alu n; ama ki jʼe̩wñ n, ama ki la ñmʼomi n,"
JON,3,8,"e̩gbanukpo ki la bʼone̩ kpai e̩la abe̩re̩me̩le̩ o̩la ma, kʼama ki raku do̩ O̩jo̩ una una; i-i, e̩ne̩ne̩ne̩ne̩ ki narida bʼo̩na e̩bie̩ne̩ e-wñ te̩, kʼi kwo bʼo̩lachi ki dʼefo̩wo̩-wñ te̩."
JON,3,9,"E̩ne̩ma, abe̩k O̩jo̩ aribeda kʼi la arida bʼuwe̩do̩-wñ ki kpuna-i te̩, kʼa we elenyo̩?"
JON,3,10,"Tak O̩jo̩ fʼuko̩lo̩-ma li, ka kʼama murida bʼo̩na e̩bie̩ne̩-ma te̩, tak e̩bie̩ne̩ kʼi ka kʼi ache ma le̩ wo̩ O̩jo̩. I la che̩ ge̩ n."
JON,4,1,"Oñ i bie̩ne̩ eju Jona gbali, i la we̩do̩ tabale̩."
JON,4,2,"Tak i rodubo̩ Jihofa kakini, O̩ko̩ nagbabʼe̩, O Jihofa, i chʼabu kʼu ka e̩gba kʼu dʼane̩-mi le̩ de̩ n? Todule̩ oñ u takpa ra nyi Tarshish; todu u chema ka kʼuwe̩ chʼO̩jo̩ ki ali one̩ eju kpai ejumomi, e̩ hika we̩do̩ n, ufe̩de̩nyo̩-we̩ la chʼololo, e̩bie̩ne̩ echʼone̩ la awʼe̩."
JON,4,3,"Todule̩ fai, nagbo̩ko̩bʼuwe̩ O Jihofa, kʼe̩ bʼumi gbʼiñmi-mi, tod eku nyo̩ ñw omi tʼedeju le."
JON,4,4,"Taku Jihofa kakini, Ewe̩do̩ kʼe̩ we̩do̩ i chenyo̩?"
JON,4,5,"Taku Jona kwef ewo dufu oñ i kwoguane̩ o̩wo̩ olodudu ewo le̩, i la fʼala ne ñw o̩la-wñ o̩mo̩. Oñ i kwogugu olubo̩-wñ gbogbo tak i ali e̩wñ ki awa che ewo le̩."
JON,4,6,"Taku Jihofa O̩jo̩ fʼiga o̩cha ñwo̩che te̩, oñ i je̩ ñw u te̩to̩ abʼoji Jona ma, kʼi mud olubo̩ oji-wñ kʼi bʼowñ gba bʼe̩bie̩ne̩-wñ o̩mo̩ te̩. Abe̩le̩ e̩do̩ Jona bo̩ nana tabale tod iga o̩cha le̩."
JON,4,7,"Ama odudu o̩jo̩ñwa-wñ, O̩jo̩ fʼide̩ ñwo̩che te̩, i la fʼo̩cha le̩ kpa, kʼi kwacha."
JON,4,8,"Oñ i lewatu e̩gba kʼolu kwane̩ O̩jo̩ la fʼafu o̩wo̩ olodudu ki agu e̩wñ jo ñwo̩che te̩, tak olu nada bi Jona oji ma oñ o̩la-wñ muda; tak i kwogbo̩ko̩ kʼowñ onugo ki ku, oñ i kakini, Eku nyo̩ ñwu mi tʼedeju le."
JON,4,9,"Tak O̩jo̩ ka ñwu Jona kakini, Ewe̩do̩ kʼe̩ we̩do̩ tod o̩cha-i chenyo̩? Tak i kakini, Ewe̩do̩ kʼu nawe̩do̩-i e̩nyo̩ nache, gbogbo tʼef uku."
JON,4,10,"Taki Jihofa kakini, E̩ la chʼeju e̩ye̩ge̩ ñw o̩cha le̩, uwe̩ la chʼakanya-wñ n, i la chʼuwe̩ je̩ ñw u ya n, i la tiga odu o̩jo̩ʼka, i laño̩ lenyo̩ rʼeju odu o̩jo̩ʼka."
JON,4,11,"I la nyo̩ kʼomi kʼu chʼeju e̩ye̩ge̩ ñwu Nine̩fa, ewo inaina-i, kʼone̩ ku ma jʼef uwñ ku ma ma ma o̩wo̩-ma awo̩to̩ kpai e-awohi n, tʼicham oli me̩ta le kpai ame̩la abe̩re̩me̩le̩ e̩kute̩?"
MIC,1,1,"O̩la Jihofa ki wʼugbo Maika, e̩ne̩ Mo̩rashe̩t, o̩kpanachi Jotan kpʼEhaz kpai He̩ze̩kaya, amonu Juda, owñ chʼo̩la Samaria kpai Je̩rusale̩m kʼi li."
MIC,1,2,"Me̩ gbo̩ ame̩ amone̩, o̩chaka me̩;"
MIC,1,3,"Todu, go, Jihofa dufu kwʼe̩gu-wñ awa me̩,"
MIC,1,4,"Uwo uwo la amuyo̩ o̩gane̩ owñ,"
MIC,1,5,"Todu ada ki Jeko̩b je̩ oñ e̩wñ-i chaka de̩,"
MIC,1,6,"Todule̩ omi ache Samaria ki dabe̩ne̩ kʼugbudu ki dago oko,"
MIC,1,7,"Ma la agu ojibo-wñ ku ma gbe̩ le̩ du che ye̩ge̩ye̩ge̩,"
MIC,1,8,"Todu e-le̩ oñ omi adinaku, u la akwa;"
MIC,1,9,Todu agbe-wñ agbʼogu n;
MIC,1,10,"Me̩ ki ka efu Gat in,"
MIC,1,11,"E̩ ki lale rinyo̩,"
MIC,1,12,"Todu onobule̩ kʼi dodo Maro̩t le̩,"
MIC,1,13,"Fʼo̩kogu ji manyʼe̩la ki afule,"
MIC,1,14,Todule̩ uwe̩ ñʼache Mo̩reshe̩t-gat ele e̩gba kʼe̩ lo;
MIC,1,15,"Omi adʼe̩ne̩ ki anʼo̩da-we̩ wa ugbo we̩ ta,"
MIC,1,16,"Fʼoji-we̩ la bo̩bo̩lo̩, kʼe̩ fʼiloji-we̩ ja,"
MIC,2,1,Atogwo ñw abo ku ma ñwʼibe udu efe̩
MIC,2,2,"Ma chejufufu oko oko, ma la bʼone̩ gba afuma;"
MIC,2,3,"Todule̩ abu ki Jihofa aka de̩, kakini,"
MIC,2,4,"Iko le̩ ma akpʼita rʼume̩ oji,"
MIC,2,5,Todule̩ uwe̩ ñʼanʼe̩ne̩ du kʼi arʼanya kʼiku e̩ñwa ki je̩ ñw e̩ ef ujeju Jihofa n.
MIC,2,6,Me̩ ki kache̩ n; ma kache̩ waa.
MIC,2,7,"O uwe̩ kʼe̩ kʼodu Unyi Jeko̩b, i nyo̩"
MIC,2,8,O̩feje-i abo-mi kwane̩ dabe̩ne̩ kʼe̩nebi;
MIC,2,9,Me̩ kʼabobule̩ abo-mi rikpolo
MIC,2,10,"Me̩ kwane̩, ku me̩ lo̩,"
MIC,2,11,"Iche̩wñ kʼone̩ ki alule̩ ef afu olemi fʼo̩lemi ro̩ kakini,"
MIC,2,12,"O Jeko̩b, omi akʼabo-we̩ chaka jeju chuu,"
MIC,2,13,Akpʼe̩wñ fo̩ le̩ mute̩gu wa o̩gba ma me̩;
MIC,3,1,"Oñ u kakini,"
MIC,3,2,"Ame̩ kʼe̩nyo̩ chʼe̩wñ ulaka-me̩, ku me̩ la fe̩do̩ e̩wñ e̩bie̩ne̩;"
MIC,3,3,"ku me̩ laño̩ je̩ o̩re̩la abo-mi,"
MIC,3,4,"E̩gbale̩ ma akwa do̩ Jihofa,"
MIC,3,5,Abu ki Jihofa aka ugbo amakache̩
MIC,3,6,"Todule̩ i achʼodu ñwu me̩, kʼame̩ ki ñʼanʼane̩ ego ge̩ n,"
MIC,3,7,"E̩gbale̩ ukata abo ku ma gʼane̩ la achi,"
MIC,3,8,"I muda chʼe-mi, ukpahiu che̩ko̩ efu mi,"
MIC,3,9,"Me̩ gbʼe-i, o̩ko̩ nagba bʼume̩, ame̩ ku me̩ dʼoji dufu ef unyi Jeko̩b"
MIC,3,10,Ma nʼe̩bie̩ akʼunyi Zayo̩n
MIC,3,11,"Abo ku ma dʼoji dufu ef uma kajo̩ tod e̩wñ eje̩,"
MIC,3,12,Todule̩ tod e-me̩ le̩
MIC,4,1,I awatu e̩gba o̩jo̩ otitala
MIC,4,2,Tak abo uche̩ichi uche̩ichi wewe anyʼaka kakini:
MIC,4,3,"Owñ la akajo̩ agbagba amone̩ ojoji ojoji wewe,"
MIC,4,4,"E̩ne̩ne̩ne̩ne̩ muda agugu of ikeli achiwebe̩te̩ma-wñ kpʼof oli o̩gbaikolo-wñ,"
MIC,4,5,Todu amone̩ ojoji ojoji du
MIC,4,6,"Iko le̩, Jihofa aka-i,"
MIC,4,7,tak omi ache kʼe-ki te̩tachika ki mud e̩bo̩bo̩ amone̩;
MIC,4,8,"Oñ uwe̩, O o̩do̩go̩ ujo̩ ame̩wño̩re̩ le̩,"
MIC,4,9,Fai e̩wñ chi kʼuwe̩ akwa taa ta?
MIC,4,10,"I ki wʼe̩, kʼe̩ chʼakanya o̩ma ebi, uwe̩ o̩monobule̩ Zayo̩n, dabe̩ne̩ kʼonobule̩ kʼi achefu;"
MIC,4,11,Fai abo uche̩ichi ojoji wewe
MIC,4,12,Ma muda ma
MIC,4,13,"Kwane̩ kʼe̩ gwu,"
MIC,5,1,"Fai, uwe̩ ki kʼo̩la-we̩ wa jo̩ udala udala,"
MIC,5,2,"Ama uwe̩, Be̩tle̩he̩m E̩frata,"
MIC,5,3,Todule̩ oñ i atʼuma no̩ gbogbo wʼe̩gba
MIC,5,4,"Tak owñ adago akʼije̩ ñw ujo̩-wñ je̩ ef ukpahiu Jihofa,"
MIC,5,5,"E-le̩ la achʼure̩do̩,"
MIC,5,6,"oñ ama anʼo̩kwo̩chageli fʼane̩ Asiria gwʼalache̩ rinyo̩,"
MIC,5,7,Tak e̩bo̩bo̩ abo Jeko̩b ajʼef
MIC,5,8,"Tak e̩bo̩bo̩ abo Jekob ajʼef abo uche̩ichi uche̩ichi,"
MIC,5,9,"Uwe̩ adʼo̩wo̩-we̩ kwane̩ tʼame̩no̩la-we̩ o̩la,"
MIC,5,10,"Oñ i awatu iko le̩, Jihofa aka-i,"
MIC,5,11,Oñ nakʼewo ewo ane̩-we̩ du da rinyo̩;
MIC,5,12,"U lañʼakʼe̩wñ amobochi da rinyo̩ bʼo̩wo̩-we̩ te̩,"
MIC,5,13,"u la akʼojibo-we̩ ku me̩ gbe̩,"
MIC,5,14,Tak omi achi Ashe̩rim-we̩ bʼalumeji-we̩ te̩;
MIC,5,15,E̩gbale̩ omi anache̩ ef uwe̩do̩ kpʼuke̩do̩fulu
MIC,6,1,Fai me̩ gbo̩ e̩wñ ki Jihofa aka:
MIC,6,2,"O ame̩ uwo uwo, me̩ gbo̩ ukana Jihofa,"
MIC,6,3,"O abo-mi, e̩wñ omi che me̩?"
MIC,6,4,"Todu omi ko me̩ kwʼoj ane̩ Ijipti wa,"
MIC,6,5,"O abo-mi, fai me̩ rewa ibe ku Bele̩k, onu Moab ñwa,"
MIC,6,6,E̩wñ nane̩ nyʼo̩gba Jihofa?
MIC,6,7,Amokolo icham nyo̩gwo̩ko̩ wewe anyo̩ Jihofa eju?
MIC,6,8,"I ña we̩ e̩wñ ki nyo̩, O one̩;"
MIC,6,9,Omuko̩la Jihofa nakwa ñw ewo-i—
MIC,6,10,E̩wñ akoko bibi ño̩ bo̩ jʼef unyi e̩ne̩bibi ge̩?
MIC,6,11,Omi neke nʼe̩bo̩ olemi
MIC,6,12,Todu amanana-wñ che̩ko̩ ñw e̩wñ akpulu eche;
MIC,6,13,"Todule̩ oñ omi ño̩ fʼagbe ki bie̩ne̩ che we̩,"
MIC,6,14,"Uwe̩ aje̩ e̩wñ, i muda akʼuwe̩ efu n,"
MIC,6,15,"Uwe̩ akʼe̩wñ gbe̩, e̩ muda akʼo wʼunyi n;"
MIC,6,16,"Todu ma fʼe̩wñ uhio̩me̩ O̩mri de me̩,"
MIC,7,1,Atogwo ñw omi! Todu u dabe̩ne̩
MIC,7,2,"E̩ne̩ ki akpe̩do̩rʼo̩jo̩ lenyo̩ bʼane̩ ile̩ te̩ me̩,"
MIC,7,3,"Ma nʼo̩wo̩ meji ache e̩wñ e̩bie̩ne̩, o̩wo̩-ma le̩ aya;"
MIC,7,4,"E̩ne̩ ki nyo̩ tʼuma le ef uma dab ikeke,"
MIC,7,5,"E̩ ki dʼo̩la ekeji-we̩ rʼochochi n,"
MIC,7,6,"todu o̩me̩ne̩ke̩le̩ achʼata-wñ e̩de̩te̩,"
MIC,7,7,"I muda chʼe-mi, nakejuru Jihofa,"
MIC,7,8,"E̩ ki gwoye rʼumi oji n, O e̩nebi-mi;"
MIC,7,9,Omi ane̩ e̩do̩ e̩kpa e-Jihofa
MIC,7,10,"Tak e̩nebi-mi aliʼi,"
MIC,7,11,O̩jo̩ kʼe̩ nʼo̩do̩-we̩ awa!
MIC,7,12,Iko le̩ ma akwo Asiria gbogbo wʼewo ewo Ijipti
MIC,7,13,Ane̩ le̩ muda achʼalache̩ te̩
MIC,7,14,"Nʼo̩kpa-we̩ dejutʼabo-we̩,"
MIC,7,15,"Alu ki de̩ iko kʼe̩ kwʼoj ane̩ Ijipti dufu wa,"
MIC,7,16,Abo uche̩ichi uche̩ichi ali oñ anyo̩ ugbiti e-ma chaka amu ma;
MIC,7,17,"ma afʼebutu na dab ejo,"
MIC,7,18,"E̩ne̩ chʼO̩jo̩ ki dab uwe̩, kʼi atʼudu kʼone̩ fe̩ no̩?"
MIC,7,19,"I arida, i la adabi lʼuwa ejumoni,"
MIC,7,20,Uwe̩ adʼochochi ña Jeko̩b
NAM,1,1,"O̩la Nine̩fa de̩. O̩takada e̩wñ ku Nehum, e̩ne̩ E̩lko̩sh, li ef ane̩ ego de̩."
NAM,1,2,"Jihofa chʼO̩jo̩ ajogu i la anache̩,"
NAM,1,3,"Jihofa ahika we̩do̩ n, ukpahiu-wñ la tabale,"
NAM,1,4,"I anukarʼohimini oñ i aje̩ ñw u gbe̩,"
NAM,1,5,"Uwo uwo naga o̩gba-wñ,"
NAM,1,6,E̩ne̩ neke dago o̩gba e̩do̩ e̩kpa-wñ?
NAM,1,7,"Jihofa chenyo̩,"
NAM,1,8,I muda anʼomi ki wobi
NAM,1,9,E̩wñ me̩ ñwa nyu Jihofa?
NAM,1,10,"Todu ma chʼe̩ji dab ikeke,"
NAM,1,11,E̩ne̩ʼka kwʼef uwe̩ dufu
NAM,1,12,"Abu ki Jihofa aka de̩ kakini,"
NAM,1,13,Fai tak u nagu oli uno̩lo̩-wñ che̩ bʼe̩ o̩lo̩ te̩
NAM,1,14,Jihofa la ñwa ñw ma tod uwe̩ me̩:
NAM,1,15,"Go, e̩re̩ e̩ne̩ kʼi dʼuche̩nyo̩ wa le̩"
NAM,2,1,E̩ne̩ kʼi akpʼe̩wñ fo̩ rʼane̩ lewa kʼi akobʼe̩.
NAM,2,2,Todu Jihofa adʼe̩gahi Jeko̩b dabi wa
NAM,2,3,"Ugbeyo̩ amagbiti-wñ akpa me̩,"
NAM,2,4,"O̩kogu okogu jʼej o̩na alo̩fu,"
NAM,2,5,"I arewa ame̩nojima-wñ,"
NAM,2,6,"Ma mʼo̩na ohimini ohimini bi me̩,"
NAM,2,7,"ma fʼibe-wñ kpe̩ me̩, ma fʼodu-wñ onobule̩ le̩ tago ofo, ma adʼu kwʼo̩mo̩ alo,"
NAM,2,8,Nine̩fa la te̩te̩ do̩mo̩ kwʼigbelegbele
NAM,2,9,"Me̩ mʼajifa-wñ ko,"
NAM,2,10,Efu-wñ te̩ ofo! E̩wñ du de̩ ge̩ n! i tʼo̩mo̩ ofofo!
NAM,2,11,Ugbo owo amidu le̩ de̩?
NAM,2,12,Idu le̩ fʼe̩wñ fana ye̩ge̩ye̩ge̩ ki bʼamo̩ma-wñ jo̩
NAM,2,13,"Go, omi chʼe̩nagwunyʼuwe̩, Jihofa ki nʼe̩wñ du ka-i, u la agu okogu-we̩ jo ef odudu, oñ o̩kwo̩chageli afʼamo̩ma idu-we̩ lie̩ rinyo̩; u la akʼe̩wñ kʼuwe̩ akpa kʼe̩ je̩ da bʼane̩ ile̩ te̩, e̩ne̩ du ñʼagbo̩ omuko̩la amonuche̩-we̩ ge̩ n."
NAM,3,1,"Atogwo ñw ewo e̩bie̩ le̩,"
NAM,3,2,"Itali fʼo̩la ka, e̩re̩ o̩kogu o̩kogu nachʼekuku,"
NAM,3,3,"Amanya ki afule,"
NAM,3,4,"Todu o̩wo̩ e̩wñ abutabu e-ajo̩ko̩,"
NAM,3,5,"Go, omi chʼe̩nagwunyʼuwe̩,"
NAM,3,6,Nakʼiwa ihie̩ne̩ ro̩ bʼe̩ ma
NAM,3,7,"Tak abo du ku ma kejurʼe̩ ara bʼe̩ te̩, oñ ma akakini,"
NAM,3,8,Uwe̩ nyo̩ tu Noamo̩n
NAM,3,9,"Itio̩pia kpʼIjipti chʼukpahiu-wñ,"
NAM,3,10,"Ma muda mʼu ño̩ kwʼo̩mo̩ kpo̩,"
NAM,3,11,O̩te̩ ñʼamʼe̩ ge̩
NAM,3,12,Aku aku-we̩ du dab oli o̩gbaikolo
NAM,3,13,"Go, amone̩-we̩ ku ma jʼalumeji-we̩ le̩"
NAM,3,14,"Fʼomiofo kpa ñw o̩la-we̩ gbe̩gba ku ma kpala nyʼuwe̩,"
NAM,3,15,"O̩mo̩ una afʼe̩ lie̩,"
NAM,3,16,Uwe̩ je̩ ñw amanyaja-we̩ ku ma wewe
NAM,3,17,"Amagboji-we̩ dab amimiejo,"
NAM,3,18,"Amadide-we̩ jʼalolu oji,"
NAM,3,19,"Ugbo ki awʼe̩ nʼenye̩do̩ ge̩ n,"
HAB,1,1,"O̩la ku Habakuk, akache̩, li de̩."
HAB,1,2,"O Jihofa, gbogbo wʼe̩gba oñ nakwadʼe̩,"
HAB,1,3,E̩wñ chi kʼuwe̩ adʼe̩wñ ibe̩te̩ ña mi
HAB,1,4,"Todule̩ o̩lo̩da bulo̩,"
HAB,1,5,Me̩ go ef abo uche̩ichi abo uche̩ichi ku me̩ li;
HAB,1,6,"Todu go, omi akʼabo Kaldia kwane̩ me̩,"
HAB,1,7,"Ma bailo, e̩gahi-ma gbe̩;"
HAB,1,8,"Amanya-ma ale̩ tʼamikpali le,"
HAB,1,9,O̩chaka-ma awa ku ma chʼe̩wñ akpulu;
HAB,1,10,"Ochochi, ma chʼamonu e̩de̩te̩,"
HAB,1,11,"Taku ma lale fuu dab afu alo-ma waa,"
HAB,1,12,"I chʼuwe̩ do̩mo̩ kwʼigbelegbele n,"
HAB,1,13,Uwe̩ kʼeju-we̩ chefe̩ tʼe̩wñ e̩bie̩ne̩ ego le
HAB,1,14,"Todu e̩ che kʼamone̩ ki dab ame̩ja ohimini abadi,"
HAB,1,15,"Ma anʼuwo̩ mu ma chaka,"
HAB,1,16,Todule̩ ma akpʼe̩wñ e̩bie̩ ñw e̩hia-ma
HAB,1,17,"Todule̩ ma ñʼawe ekʼe̩wñ ki jʼef e̩hia-ma dajane̩ alo waa,"
HAB,2,1,"Omi adago oj ide-mi,"
HAB,2,2,Taku Jihofa dohi ñw mi kakini:
HAB,2,3,Todu ane̩ kʼe̩ go le̩ chʼutod iko-wñ ki che̩date̩ ta;
HAB,2,4,"Go, onugo-wñ chʼe̩wu te̩, i chʼo̩kpakpa ef uwñ n,"
HAB,2,5,"Anoji e-le̩ ge̩, omi achiwebe̩te̩ma adʼo̩wo̩ tʼef ukpo aro̩kpo̩; e̩ne̩ ki ake ado̩mo̩ gbane̩ n."
HAB,2,6,"Abo-i du akpʼita rʼo̩ oji n? ku ma achʼo uke̩ kakini,"
HAB,2,7,Ame̩no̩me̩-we̩ akwane̩ tʼuwe̩ o̩la achigili n?
HAB,2,8,"Todabu kʼuwe̩ kʼane̩ abo uche̩ichi wewe,"
HAB,2,9,"Atogwo ki chʼe-e̩ne̩ kʼi ajʼile e̩bie̩ne̩ ñw abunyi-wñ,"
HAB,2,10,Uwe̩ fʼe̩wñ anyo̩ ñwa nyʼunyi-we̩
HAB,2,11,"Todu okuta kʼi dʼo̩la o̩do̩ akwa,"
HAB,2,12,"Atogwo chʼe-e̩ne̩ kʼi nʼe̩bie̩ akʼunyi,"
HAB,2,13,"Go, i che Jihofa ki nʼe̩wñ du"
HAB,2,14,"Todu ile̩-i ako̩ ñw ojima Jihofa ema,"
HAB,2,15,Atogwo chʼe-e̩ne̩ kʼi adʼe̩wñ ñw ekeji-wñ ñmo̩
HAB,2,16,Anyo̩ akʼuwe̩ efu koji ojima.
HAB,2,17,Todu e̩wñ afuma ku ma che Le̩bano̩n abʼe̩ ma;
HAB,2,18,Ugbo chʼile ojibo ku ma gbe̩
HAB,2,19,"Atogwo ki chʼe-e̩ne̩ ki aka ñw oli kakini, Mʼolu ji;"
HAB,2,20,Jihofa muda dʼef unyi-wñ kiafo̩;
HAB,3,1,"Adua Habakuk, akache̩, ku ma nu oji Shigiono̩t de̩."
HAB,3,2,"O Jihofa, omi fʼinabali-we̩ gbo̩ me̩, oñ narailo."
HAB,3,3,"O̩jo̩ kwo Teman wa,"
HAB,3,4,"Ufane̩-wñ la dab ugane̩,"
HAB,3,5,"E̩wñ ibi tʼowñ o̩gba alo,"
HAB,3,6,I kwodago oñ i fʼile̩-i ñwa;
HAB,3,7,Omi Ji unyabo Kushan ki jʼef o̩bata;
HAB,3,8,"Ohimini ohimini bi we̩ eju, O Jihofa?"
HAB,3,9,"E̩ mʼo̩o̩do̩-we̩ du te̩ gbaa,"
HAB,3,10,"Uwo uwo fʼe̩ li, oñ i kwoli gbili-gbili;"
HAB,3,11,Olu kpʼochu kwodago ka ef odo-ma
HAB,3,12,"Uwe̩ lale gu ef ane̩ le̩ du ef e̩do̩ e̩kpa-we̩,"
HAB,3,13,"Uwe̩ dufu tod ujadu abo-we̩,"
HAB,3,14,"Uwe̩ nʼo̩kpa-wñ onugo gwunyʼoji abogu-wñ,"
HAB,3,15,"Uwe̩ nʼamanya-we̩ le ej ohimini abadi,"
HAB,3,16,"U gbo̩, tak o̩la-mi kwoga,"
HAB,3,17,"Todu dagba kʼoli o̩gbaikolo̩ ma dikoko n,"
HAB,3,18,"omi muda agwoye efu Jihofa kpo̩,"
HAB,3,19,"Jihofa, Ondu, chʼukpahiu-mi;"
ZEP,1,1,"O̩la Jihofa ki wʼugbo Ze̩fanaya, o̩ma Kushai, o̩ma Ge̩dalaya, o̩ma Amaraya, o̩ma He̩zakaya, iko Josaya, o̩ma Amo̩n, onu Juda."
ZEP,1,2,Omi agbʼe̩wñ du rinyo̩
ZEP,1,3,Nagbʼone̩ kpʼe̩la abe̩re̩me̩le̩ rinyo̩;
ZEP,1,4,Nanʼo̩wo̩-mi dala ab iJuda
ZEP,1,5,kpʼabo ku ma dojikane̩ ñw uwewe e̩wñ ojale ojokunyi;
ZEP,1,6,"kpʼabo ku ma muna ubi bʼiJihofa ubi te̩,"
ZEP,1,7,Chechi eju Ondu Jihofa ki dane̩!
ZEP,1,8,I la awa tu o̩jo̩ iche̩bo̩ Jihofa le̩—
ZEP,1,9,O̩jo̩ le̩ omi la awa bʼudu
ZEP,1,10,"Oñ o̩jo̩ le̩, Jihofa aka-i,"
ZEP,1,11,"Me̩ kwa, ame̩ ku me̩ dodo Agu!"
ZEP,1,12,"Iko le̩ omi anʼagege atejane̩ efu Je̩rusale̩m,"
ZEP,1,13,"E̩wñ anana-ma la amud e̩wñ kʼogu je̩,"
ZEP,1,14,"O̩jo̩ inaina e-Jihofa le̩ me̩rʼewa,"
ZEP,1,15,"O̩jo̩ le̩ chʼo̩jo̩ uwe̩do̩,"
ZEP,1,16,o̩jo̩ ojike efa
ZEP,1,17,"Nadʼo̩pe̩cha wa abʼamone̩ ma,"
ZEP,1,18,Ajifa-ma kpʼo̩jamalia
ZEP,2,1,"Me̩ kʼo̩la-me̩ wa jeju, kʼo̩la-me̩ jeju ugboʼkate,"
ZEP,2,2,"o̩gba tak e̩wñ ku ma ñwate̩ le̩ fʼo̩ma bi,"
ZEP,2,3,"Me̩ ki tejane̩ Jihofa, ame̩ abo ile̩ ku me̩ de̩ chikimi chaka,"
ZEP,2,4,"Todu ma ahiu Gaza tinyo̩,"
ZEP,2,5,"Atogwo chʼe-abo o̩la ohimini abadi,"
ZEP,2,6,"O̩la ohimini abadi le̩ ache oko ije̩,"
ZEP,2,7,Oñ o̩lʼomi o̩mo̩ achʼutodu
ZEP,2,8,Omi gbo̩ icha ku Moab ka
ZEP,2,9,"Todule̩, oji-mi, Jiliofa ki nʼe̩wñ du,"
ZEP,2,10,"E̩wñ ku ma la ane̩ tod uba-ma le̩ de̩,"
ZEP,2,11,Jihofa achʼe̩wñ ubailo ñw ma;
ZEP,2,12,"Kpʼame̩, abo Itiopia ge̩,"
ZEP,2,13,"Tak i anʼo̩wo̩-wñ dala akobo̩ abʼo̩wo̩ o̩pata ate̩,"
ZEP,2,14,"Ujo̩ ujo̩ ame̩wño̩re̩ adachi jʼalumeji-wñ,"
ZEP,2,15,Ewo uyo̩ ki gugu no̩ko̩o̩ le̩ de̩
ZEP,3,1,"Atogwo ñw e̩ne̩ kʼe̩do̩-wñ rikoko kʼi chʼe̩daji,"
ZEP,3,2,"I gbʼomu le̩ gbo̩ n,"
ZEP,3,3,Amagboji-wñ ku ma jʼalumeji-wñ
ZEP,3,4,"Amakache̩-wñ chʼame̩ne̩fule̩fu,"
ZEP,3,5,"Jihofa kʼi dʼalumeji-wñ chʼo̩kpakpa,"
ZEP,3,6,Omi fʼabo uche̩ichi uche̩ichi ko̩da rinyo̩ me̩;
ZEP,3,7,"Omi kakini, Uwe̩ arailo mi chuu,"
ZEP,3,8,"Todule̩ ame̩ ki nede mi, Jihofa aka-i,"
ZEP,3,9,Todu e̩gba le̩ omi arʼichi ki de̩ hiolo da
ZEP,3,10,Abo ku ma bi mi ebi
ZEP,3,11,"Iko e-le̩ anyo̩ e̩wñ kʼe̩ che le amʼe̩ n,"
ZEP,3,12,Omi muda atʼame̩no̩bata ku ma chʼame̩nubie̩ no̩
ZEP,3,13,abo Israe̩l ku ma bo̩ re le̩
ZEP,3,14,"Mʼeli da, O o̩ma onobule̩ Zayo̩n;"
ZEP,3,15,"Jihofa mʼoji ajo̩ kʼi kpa ugbo we̩ ko bʼe̩ te̩ me̩,"
ZEP,3,16,O̩jo̩ le̩ ma aka ñw Je̩rusale̩m kakini:
ZEP,3,17,"Jihofa, O̩jo̩-we̩, dʼalumeji-we̩,"
ZEP,3,18,"Nakʼabo ku ma che̩do̩dudu wa tod uje̩wñ uyo̩ kʼO̩jo̩ da le̩,"
ZEP,3,19,"Go, iko le̩ nache"
ZEP,3,20,"Iko le̩ omi ako me̩ wa,"
HAG,1,1,"O̩do̩ ekeji ku Darius jʼonu, ochu e̩ke̩fa-wñ, o̩jo̩ ejodudu ochu le̩, o̩la Jihofa lʼugbo Hagai akache̩ wʼugbo Zerubabe̩l o̩ma Shealtie̩l ki chʼigo̩bina Juda, kpai ugbo Jo̩shua o̩ma Jehozadak, ki chʼagboji amatama, kakini,"
HAG,1,2,"Abu ki Jihofa ki nʼe̩wñ du ka de̩, kakini, Amone̩-i jʼaka kakini, Iko-wñ wa ta n, owñ chʼiko ku ma ako̩ unyi Jihofa."
HAG,1,3,"Tak o̩la Jihofa lʼugbo Hagai akache̩ le̩ wa kakini,"
HAG,1,4,"Abu kʼunyi-i chʼalache̩ te̩-i, iko kʼame̩ onugo agugu unyi-me̩ ku me̩ kwo̩ o̩me̩me̩le̩ le̩ de̩?"
HAG,1,5,"Todule̩ abu ki Jihofa ki nʼe̩wñ du aka de̩ kakini, Me̩ ki dʼe̩do̩ tʼo̩na o̩na ku me̩ le le̩ ku me̩ fʼibe-wñ kpe̩."
HAG,1,6,"Ame̩ fʼe̩wñ gbe̩ tuu, me̩ kʼe̩wñ ree wʼunyi; me̩ je̩ e̩wñ, i muda bʼume̩ jo̩ n; me̩ ñmʼomi, efu-me̩ la ko̩ n; me̩ kʼukpo bʼo̩la ma, i muda anʼe̩ne̩ du kʼafu ma kpʼo̩ n in; oñ e̩ne̩ ki achʼuko̩lo̩ ku ma rʼo̩me̩ ñw u agbʼo̩me̩-wñ tef akpulu kʼofe-wñ chʼe̩gudu."
HAG,1,7,"Abu ki Jihofa ki nʼe̩wñ du aka de̩ kakini, Me̩ ki dʼe̩do̩-me̩ tʼo̩na o̩na ku me̩ le le̩ ku me̩ fʼibe-wñ kpe̩."
HAG,1,8,"Me̩ nyʼibe uwo le̩ akʼoli wa ku me̩ fʼunyi-i ko̩; tak i abʼumi e̩do̩, oñ u nanʼojima, Jihofa ka-i."
HAG,1,9,"Ame̩ neju e̩wñ nana, me̩ la go, i mud e̩wñ ree; tak e̩gba ku me̩ mʼu ko wʼunyi, u fʼu fʼafu rinyo̩. E̩wñ chi? Jihofa ki nʼe̩wñ du aka-i. Tod unyi-mi kʼi chʼalache̩ te̩, oñ ame̩ aboke̩le̩, e̩ne̩ne̩ne̩ne̩-me̩ jʼara nyʼunyi e-wñ."
HAG,1,10,"Todule̩ noji e-me̩ le̩ oñ efojale fʼeli dahi ki we̩ echi, oñ ane̩ adʼe̩ro-wñ hi."
HAG,1,11,"Omi la do̩ udolu kʼi lewa bʼane̩ ma, kpai abʼuwo uwo ma kpai abʼe̩wñ e̩yo̩ ma kpai abʼomi achiwebe̩te̩ma etito̩ ma kpai abʼekpo ma kpai abʼe̩wñ kʼane̩ adu dufu ma, kpai abʼone̩ ma kpai bʼame̩la abe̩re̩me̩le̩ ma kpai abʼe̩wñ du kʼo̩wo̩ one̩ achakanya uko̩lo̩-wñ ma, kʼe̩wñ du ki gbe̩ te̩."
HAG,1,12,"Taku Zerubabe̩l o̩ma Shealtie̩l, kpai Jo̩shua o̩ma Jehozadak, agboji amatama, manyʼabubo̩ amone̩ le̩ chaka gbʼomu Jihofa O̩jo̩-ma gbo̩, kpai o̩la Hagai akache̩, alu ki Jihofa O̩jo̩-ma fʼu kpuche̩ wa le̩; oñ amone̩ le̩ kwo railo eju Jihofa."
HAG,1,13,"Taku Hagai onuche̩ Jihofa le̩ fʼuche̩ Jihofa je̩rʼamone̩ le̩ kakini, Omi dʼugbo me̩, Jihofa ka-i."
HAG,1,14,"Oñ Jihofa dʼe̩do̩ Zerubabe̩l o̩ma Shealtie̩l, igo̩bina Juda le̩, kwane̩, kpai e̩do̩ Jo̩shua o̩ma Jehozadak, agboji amatama, kpai e̩do̩ abubo̩ amone̩ le̩ chaka; taku ma lewa chʼuko̩lo̩ unyi Jihofa ki nʼe̩wñ du, O̩jo̩-ma le̩,"
HAG,1,15,o̩jo̩ ogu nyoke me̩le̩ ochu e̩ke̩fa o̩do̩ ekeji ku Darius jʼonu.
HAG,2,1,"Ochu e̩kebie-wñ, o̩jo̩ ogu nyokeʼka ochu le̩, o̩la Jihofa lʼugbo Hagai akache̩ le̩ wa kakini,"
HAG,2,2,"E̩ nako̩la ñwu Zerubabe̩l o̩ma Shealtie̩l, igo̩bina Juda, kpai Jo̩shua o̩ma Jehozadak, agboji amatama, kpai abubo̩ amone̩ le̩ kakini,"
HAG,2,3,E̩ne̩ bo̩ ef ume̩ kʼi li unyi-i iko ojima-wñ o̩gbo̩gba le̩? Ab i de̩ eju-me̩ fa-i? I dabe̩ne̩ kʼibe̩te̩ ofofo eju-me̩ n?
HAG,2,4,"I chaka dʼabe̩le̩, fʼeju gbiti, uwe̩ Zerubabe̩l, Jihofa ka-i; fʼeju gbiti, uwe̩ Jo̩shua o̩ma Jehozadak, agboji amatama; me̩ fʼeju gbiti, ame̩ amone̩ ane̩-i du, Jihofa ka-i, ku me̩ chuko̩lo̩: todu omi dʼugbo me̩, Jihofa ki nʼe̩wñ du ka-i,"
HAG,2,5,"owñ chʼo̩la kʼu kpalo kpʼame̩ e̩gba kʼame̩ kwʼIjipti wa le̩, abe̩le̩ Afu-mi dʼef ume̩; me̩ ki railo n."
HAG,2,6,"Todu abu ki Jihofa ki nʼe̩wñ du ka de̩ kakini, Iko-wñ bo̩ ree, kʼu naño̩ fʼefojale kpai ane̩-ile̩ kpai ohimini kpai ane̩ e̩gbe̩ miejo onuʼka ta;"
HAG,2,7,"oñ nami abo uche̩ichi du ejo tak e̩wñ ube̩do̩ e-abo uche̩ichi du awa; tak omi akʼojima jʼef unyi-i e̩ko̩, Jihofa ki nʼe̩wñ du ka-i."
HAG,2,8,"Ajifa chʼe-mi, o̩jamalia chʼe-mi, Jihofa ki nʼe̩wñ du ka-i."
HAG,2,9,"Ojima unyi-i e-otitala anana tʼe-o̩gbo̩gba le, Jihofa ki nʼe̩wñ du ka-i; uña kide̩ oñ nadʼure̩do̩ te̩, Jihofa ki nʼe̩wñ du ka-i."
HAG,2,10,"O̩jo̩ ogu nyoke me̩le̩ ochu e̩ke̩la, o̩do̩ ekeji ki Darius jʼonu, o̩la Jihofa lʼugbo Hagai akache̩ le̩ wa, kakini,"
HAG,2,11,"Abu ki Jihofa ki nʼe̩wñ du ka de̩ kakini, Tʼamatama ene ugbo e̩wñ o̩lo̩da ta, kakini,"
HAG,2,12,"Iche̩wñ kʼone̩ nʼe̩la kiafo̩ nyʼe̩re̩ otogbo-wñ kʼe̩re̩ otogbo-wñ kwokadʼakala, abe̩k o̩je̩, abe̩k omi achiwebe̩te̩ma, abe̩k ekpo, abe̩k uje̩wñ du, e̩wñ kʼotogbo-wñ kado le̩ afo̩? Tak amatama dohi kakini, O̩da."
HAG,2,13,"Taku Hagai kakini, Iche̩wñ kʼe̩ne̩kʼo̩la-wñ daji lugbo oku e̩wñ kwokado e-du ef e̩wñ-i, e̩wñ le̩ adaji? Tak amatama dohi kakini, I adaji."
HAG,2,14,"Taku Hagai dohi kakini, Abe̩le̩ amone̩-i de̩, oñ abe̩le̩ abo ichi-i de̩ eju-mi-i, Jihofa ka-i; abe̩le̩ uko̩lo̩ du kʼo̩wo̩-ma che la de̩ ge̩; oñ e̩wñ du ku ma ko wa o̩mo̩ chʼe̩daji."
HAG,2,15,"O̩ko̩ nagba bʼume̩-i kakini, Me̩ fulo akwʼejubi wʼeñini-i, o̩gba taku ma kʼokuta nʼe̩do̩ okuta ef unyi Jihofa-i."
HAG,2,16,"Agbagba le̩ du e̩gba kʼone̩ lewa ugbo ku ma kʼoj adu ogu jo̩, i mud e̩gwa; e̩gba kʼone̩ lewa añmo̩ omi achiwebe̩te̩ma kʼi che otube̩ ooje, i mud ogu kate."
HAG,2,17,"U ne̩ ikpetubi kpai ekpebu kpai okuto̩mo̩jo̩cha kpa me̩ ugbo uko̩lo̩ du kʼo̩wo̩-me̩ che, me̩ muda dabi wa ba mi n, Jihofa ka-i."
HAG,2,18,"Me̩ fʼibe akwʼejubi wʼeñini kide̩ owñ chʼakwo o̩jo̩ ogu nyoke me̩le̩ ochu e̩ke̩la le̩ lo, owñ chʼakwʼo̩jo̩ ku ma dʼe̩re̩ unyi Jihofa nyane̩, me̩ fʼibe e-le̩ lo."
HAG,2,19,"Ulu e̩wñ jʼef aka ta? Ochochi, ikeli achiwebe̩te̩ma kpai oli o̩gbaikolo kpai po̩me̩grane̩t kpai oli o̩lif la ro ta n; akwʼeñini ki de̩ nadʼe̩nyo̩ ñwu me̩."
HAG,2,20,"Tak o̩la Jihofa ño̩ wʼugbo Hagai onu keji o̩jo̩ ogu nyoke me̩le̩ ochu le̩, kakini,"
HAG,2,21,"E̩ ka ñwu Zerubabe̩l, igo̩bina Juda kakini, Nami efojale kpai ile̩ ejo;"
HAG,2,22,"u la agu ede ojane̩ ojane̩ amonu lo̩; u ñʼakpʼukpahiu ojane̩ ojane̩ abo uche̩ichi bie̩; u la akʼo̩ko̩ ogu kpai abo ku ma jʼef uwñ dafo; tak amanya kpʼabo ku ma tanʼo awane̩, o̩kwo̩chageli o̩maye-wñ adʼe̩ne̩ne̩ne̩ne̩ wane̩."
HAG,2,23,"Jihofa ki nʼe̩wñ du kakini, O̩jo̩ kʼu naka-i, omi amʼuwe̩ Zerubabe̩l adu-mi, kʼe̩ chʼo̩ma Shealtie̩l le̩ du kʼu dʼe̩ che dabe̩ne̩ kʼelika uhiuko̩, Jihofa ka-i: todu uwe̩ omi chi, Jihofa ki nʼe̩wñ du ka-i."
ZEC,1,1,"Ochu e̩ke̩jo, o̩do̩ ekeji ki Darius jʼonu, o̩la Jihofa wʼugbo Ze̩karaya akache̩, o̩ma Be̩rikaya o̩ma Ido, kakini,"
ZEC,1,2,Jihofa we̩do̩ rʼamata-me̩ nana.
ZEC,1,3,"Todule̩ e̩ ki ka ñwu ma kakini, Abu ki Jihofa ki nʼe̩wñ du ka de̩, Mudabi aba mi, Jihofa ki nʼe̩wñ du ka-i, tak omi adabi abʼame̩, Jihofa ki nʼe̩wñ du ka-i."
ZEC,1,4,"Ame̩ ki we edab amata-me̩, e-kʼamakache̩ o̩gbo̩gba le̩ kwa rʼuma oji kakini, Abu ki Jihofa ki nʼe̩wñ du ka de̩ kakini, Me̩ mudabiwa bʼo̩na e̩bie̩ne̩-me̩ kpai e̩wñ e̩bie̩ne̩ ku me̩ jʼache le̩ te̩ fai. Ma muda gbo̩ n, ma la nyʼumi eti n, Jihofa ka-i."
ZEC,1,5,"Amata-me̩ le̩ fa, ugbo ma jo̩? Oñ amakache̩ fa, udeju-ma chʼogbegbele̩?"
ZEC,1,6,"Uko̩la-mi kpai e̩wñ uhio̩me̩-mi, e-kʼomi ñwa ñw amadu-mi amakache̩ le̩ fa, i mʼamata-me̩ n? Taku ma murida kakini, Alu ki Jihofa ki nʼe̩wñ du ñwa ef e̩do̩-wñ kʼi che wa, teju alu kʼo̩na o̩na kʼa le de̩ kpai alu kʼe̩wñ kʼa ache de̩, abe̩le̩ i che wa."
ZEC,1,7,"O̩jo̩ ogu nyoke me̩le̩ ochu e̩ke̩gwaka, owñ chʼochu Shibat, o̩do̩ ekeji ki Darius jʼonu, o̩la Jihofa wʼugbo Ze̩karaya akache̩, o̩ma Be̩rikaya, o̩ma Ido le̩ kakini,"
ZEC,1,8,"U fuli odu, e̩ la go, e̩ne̩ʼka tanʼanya ekpikpa! I dago ef ujo̩ oli me̩rte̩l ef o̩go̩ le̩; amanya ekpikpa kpai acha kpai efufu la jʼubi-wñ."
ZEC,1,9,"Tak u kakini, Abʼe-i chʼe̩wñ, odu-mi? Tak onuche̩ ki ko̩la ñwu mi ka ñwu mi kakini, Nañʼuwe̩ e̩wñ kʼabʼe-i che."
ZEC,1,10,"Tak e̩ne̩ ki dago ef ujo̩ oli me̩rte̩l le̩ kakini, Abo-i chʼabo ki Jihofa kpuche̩ wa ku ma lelo lewa ef ile̩-i."
ZEC,1,11,"Taku ma mʼohi du ñw onuche̩ Jihofa ki dago ef ujo̩ oli me̩rte̩l le̩ kakini, Awa fʼule̩ le lelo lewa ef ile̩-i, e̩ la go, o̩gbo̩ abo ile̩ du gugu yo̩o̩, ma jʼañmi."
ZEC,1,12,"Tak onuche̩ Jihofa le̩ dohi kakini, Uwe̩, Jihofa ki nʼe̩wñ du, gbogbo nyʼe̩gba oñ uwe̩ ma ali Je̩rusale̩m kpai ewo ewo Juda ejumomi n ta, e-kʼe̩do̩-we̩ kparʼu o̩do̩ e̩te̩gwa-i?"
ZEC,1,13,Taku Jihofa nʼo̩la e̩nyo̩ kpai ube̩do̩ dohi ñw onuche̩ ki ako̩la kpʼomi le̩.
ZEC,1,14,"Tak onuche̩ ki ako̩la ñwu mi le̩ ka ñwu mi kakini, E̩ nakwa, kakini, Abu ki Jihofa ki nʼe̩wñ du ka de̩ kakini, Alu kʼonobule̩ ajʼogu ekeji-wñ oñ naja inaina todu Je̩rusale̩m kpai Zayo̩n."
ZEC,1,15,Abo uche̩ichi uche̩ichi ku ma jʼañmi le̩ abi mi eju nana tabale; todu ma bi mi eju ree tak ama bʼe̩bie̩ne̩ le̩ che.
ZEC,1,16,"Todule̩, abu ki Jihofa ka de̩ kakini, Omi nʼejumomi, dabiwa Je̩rusale̩m me̩; ma akʼunyi-mi o̩mo̩, Jihofa ki nʼe̩wñ du ka-i, ma la afʼiku ku ma du ñw e̩wñ bʼoji Je̩rusale̩m ma."
ZEC,1,17,"E̩ ñʼakwa ta kakini, Abuki Jihofa ki nʼe̩wñ du ka de̩ kakini, Ewo ewo-mi uko̩ adafo ñw ura ta, Jihofa laño̩ anyi Zayo̩n e̩do̩, i la adu Je̩rusale̩m chʼe-wñ chuu."
ZEC,1,18,"Tak u chi eju-mi nyʼate̩ oñ u li, e̩ la go, igba me̩le̩ jo̩!"
ZEC,1,19,"Tak u ka ñw onuche̩ ki ako̩la ñwu mi kakini, E̩wñ jo̩-i? Tak i dohi ñwu mi kakini, Igba ki fu Juda kpai Israe̩l kpai Je̩rusale̩m fiatuka jo̩-i."
ZEC,1,20,Taku Jihofa kʼamagwalo̩ me̩le̩ ña mi.
ZEC,1,21,"Oñ u kakini, E̩wñ abo-i wa ache ta? Oñ i kakini, Igba ki fu Juda fiatuka kʼe̩ne̩ du ma ño̩ dʼoji-wñ dago ge̩ n jo̩-i; abo-i muda wa ku ma nyʼuma okpo, ku ma kʼigba abo uche̩ichi uche̩ichi ku ma kʼigba-ma kwane̩ abo Juda ku ma fu fiatuka ro̩ jʼane̩."
ZEC,2,1,"Tak u chi eju-mi nyʼate̩, e̩ la go, u li e̩ne̩ ki nʼiku uñwe̩wñ ef o̩wo̩-wñ!"
ZEC,2,2,"Tak u kakini, Ugbo e̩ nyi? Oñ i ka ñwu mi kakini, Nanyʼañwa Je̩rusale̩m, kʼu ma unabe̩-wñ kpai ujiji-wñ."
ZEC,2,3,"E̩ la go, onuche̩ ki ako̩la ñwu mi le̩ ledufu, tak onuche̩ omune̩ dufu aledʼo,"
ZEC,2,4,"oñ i ka ñw u kakini, Fule, kʼe̩ ka ñw okolobia-i kakini, One̩ adodo Je̩rusale̩m dabe̩ne̩ kʼegbili noji uwewe amone̩ kpai ame̩la abe̩re̩me̩le̩ ki ajʼef uwñ."
ZEC,2,5,"Todu omi Jihofa ka-i, omi onugo chʼaku una alʼo daka, omi laño̩ achʼojima alumeji-wñ."
ZEC,2,6,"Elelelele! Me̩ ra bʼane̩ o̩wo̩ o̩pata ate̩ le̩ te̩! Jihofa ka-i; todu omi fʼume̩ fiatuka rʼo̩do̩da dabe̩ne̩ kʼafu ojale me̩le̩, Jihofa ka-i."
ZEC,2,7,"Elelelele! Zayo̩n ra ke, uwe̩ kʼe̩ bʼo̩ma onobule̩ Babilo̩n dodo le̩."
ZEC,2,8,"Todu abu ki Jihofa ki nʼe̩wñ du ka de̩ kakini, Anubi ojima le̩ i fʼumi kpuche̩ rʼabo uche̩ichi uche̩ichi ki ko me̩ chʼe̩wñ kʼogu je̩ le̩; todu e̩ne̩ ki do̩wo̩kadʼuwe̩, do̩wo̩kadʼe̩yo̩ eju-wñ."
ZEC,2,9,"Todu go, nami o̩wo̩-mi ejo bʼuma oji ma, tak ama amud e̩wñ kʼogu je̩ ñw abo ku ma te̩tare̩ ma. Tak ame̩ ama ka ki Jihofa ki nʼe̩wñ du kpe̩ mi wa-i,"
ZEC,2,10,"Kʼeli taa, kʼe̩ gwoguyo̩, uwe̩ o̩ma onobule̩ e-Zayo̩n; todu go, omi awa, oñ nadodo alumeji-we̩, Jihofa ka-i."
ZEC,2,11,"Abo uche̩ichi uche̩ichi wewe la akʼo̩la-ma dama ñwu Jihofa iko le̩, tak ama achʼamone̩ e-mi. Omi la adodo alumeji-we̩, tak uwe̩ ama ka ki Jihofa ki nʼe̩wñ du kpe̩ mi wʼugbo we̩."
ZEC,2,12,"Taku Jihofa adu Juda chʼe̩wñ ogu-wñ ki chʼukpe̩-wñ oj ane̩ kiafo̩ le̩, i la adu Je̩rusale̩m chʼe-wñ chuu."
ZEC,2,13,O̩re̩la du ki nachechi jo̩ o̩gba Jihofa; todu i mʼolu ji kwo bʼef unyi ugugu-wñ kiafo̩ te̩ me̩.
ZEC,3,1,"Tak i du Jo̩shua agboji amatama le̩ ña mi abu kʼi dago o̩gba onuche̩ Jihofa, kʼE̩no̩la le̩ dago o̩wo̩ awo̩to̩-wñ kʼi gwʼajo̩ nʼo."
ZEC,3,2,"Taku Jihofa ka ñw E̩no̩la le̩ kakini, Jihofa ki nukarʼuwe̩, O E̩no̩la; i-i Jihofa ki du Je̩rusale̩m le̩ ki nukarʼe̩. I chʼiji e̩munaʼka ku ma dinya kwef una le̩ de̩ n?"
ZEC,3,3,"E̩wñ ki bʼo̩la Joshua ma la chʼiwa iwa, oñ i dago o̩gba onuche̩ le̩."
ZEC,3,4,"Tak i tohi, oñ i ko̩la ñw abo ku ma dago jʼo̩gba-wñ le̩ kakini, Me̩ mʼe̩wñ o̩la ki chʼiwa le̩ ko bʼo̩ o̩la te̩. Tak i ka ñw owñ onugo kakini, Go, omi je̩ ñw udu kʼe̩ fe̩ ki lale bʼuwe̩ o̩la te̩ me̩, oñ nakʼotogbo ku ma chiyanyʼu nyʼuwe̩ o̩la."
ZEC,3,5,"Tak u kakini, Je̩ ñwu ma dʼalawoni ki fe̩ jiʼi oji. Abe̩le̩ ma dʼalawoni ki fe̩ jiʼi oji, oñ ma mʼe̩wñ o̩la ko nyʼo̩ o̩la; onuche̩ Jihofa le̩ la dago kpenyʼuma."
ZEC,3,6,"Tak onuche̩ Jihofa le̩ juka ñwu Jo̩shua kakini,"
ZEC,3,7,"Abu ki Jihofa ki nʼe̩wñ du aka de̩ kakini, Iche̩wñ kʼuwe̩ alule̩ tʼo̩na e-mi, kʼuwe̩ la ade e̩ñwa-mi, mak uwe̩ ñʼakajo̩ abo unyi-mi, uwe̩ lañʼade anuku-mi ge̩, oñ omi abʼuña ñw e̩ kʼe̩ tale ef abo ku ma dago jo̩-i."
ZEC,3,8,"Gbo̩ ta, uwe̩ Joshua agboji amatama-i, uwe̩ kpai ame̩numana-we̩ ku ma gugu o̩gba-we̩ le̩; todu ujiwe e̩wñ oñ abo-i che; todu go, omi adʼadu-mi E̩pa le̩ dufuwa."
ZEC,3,9,"Todu, go, okuta kʼu du tʼo̩gba Joshua le̩, eju mebie jʼo̩la okutaʼka. Go ebe̩ ku ma abe̩ omi abe̩-i, Jihofa ki nʼe̩wñ du ka-i, omi la akʼudu kʼane̩-i fe̩ kwo bʼo̩ te̩ o̩jo̩ okate."
ZEC,3,10,"Iko le̩, Jihofa ki nʼe̩wñ du ka-i, e̩ne̩ne̩ne̩ne̩-me̩ ado̩ ekeji-wñ wʼolubo ikeli achiwebe̩te̩ma kpai oli o̩gbaikolo."
ZEC,4,1,"Tak onuche̩ ki ko̩la ñwu mi le̩ ño̩ mudabiwa, oñ i jʼumi olu, alu ku ma jʼone̩ olu."
ZEC,4,2,"Oñ i ka ñwu mi kakini, E̩wñ e̩ li? Oñ u kakini, Go, u cheli, e̩ la go akete ki chʼo̩jamalia chaka, kʼuli la dʼoji-wñ kpai agege-wñ mebie; okoka agege ki jʼoji-wñ le̩ nʼo̩na mebie kʼekpo acha kwef uli-wñ wʼef uwñ."
ZEC,4,3,"Oli o̩lif meji la jo̩ kpenyʼu, oka-wñ dʼo̩wo̩ awo̩to̩ uli, ekeji la dʼo̩wo̩ awohi-wñ."
ZEC,4,4,"Tak u dohi ka ñw onuche̩ ki ako̩la ñwu mi le̩ kakini, Odu-mi, abo-i chʼe̩wñ?"
ZEC,4,5,"Tak onuche̩ kʼomi kpʼowñ ako̩la le̩ kakini. E̩ ma e̩wñ kʼabo-i che n? Oñ u kakini, O̩da, odu-mi."
ZEC,4,6,"Tak i dohi ka ñwu mi kakini, O̩la Jihofa ki awʼugbo Zerubabe̩l le̩ de̩, kakini, I lʼugbo ugbiti n, i la lʼugbo ukpahiu n, chai lʼugbo Afu-mi, Jihofa ki nʼe̩wñ du ka-i."
ZEC,4,7,"E̩ne̩ uwe̩ che uwe̩ uwo inaina? Uwe̩ amud egbili te̩ o̩gba Zerubabe̩l; oñ i adʼokuta ukpoji-wñ dufu wa kpai o̩ga echi, kakini, Ufe̩de̩nyo̩, ufe̩de̩nyo̩ ñw u!"
ZEC,4,8,"O̩la Jihofa laño̩ wʼugbo mi kakini,"
ZEC,4,9,O̩wo̩ Zerubabe̩l dʼe̩re̩ unyi-i nyʼane̩; o̩wo̩-wñ la año̩ fʼu che kpa ge̩; tak uwe̩ ama ka ku Jihofa ki nʼe̩wñ du fʼumi kpe̩rʼuwe̩.
ZEC,4,10,"Todu e̩ne̩ keru iko e̩wñ ree-i? Todu abo mebie-i ayo̩, oñ ma ali e̩wñ ku ma du ñwa udago o̩kpakpa e̩wñ ef o̩wo̩ Zerubabe̩l. Eju Jihofa ki ale tʼemi tʼemi o̩gbo̩ ile̩ du jo̩-i."
ZEC,4,11,"Tak u dohi, oñ u ka ñw u kakini, Oli o̩lif meji o̩wo̩ awo̩to̩ akete le̩ kpai awohi-wñ fa, e̩wñ de̩?"
ZEC,4,12,"Tak u dohi onuke̩ji, u ka ñw u kakini, E̩wñ chʼe̩to̩ oli o̩lif meji ku ma jʼakolo o̩na o̩jamalia meji kʼekpo ki ade̩ dab o̩jamalia ale ef uwñ dufu le̩?"
ZEC,4,13,"Tak i dohi ñwu mi kakini, Uwe̩ mʼe̩wñ kʼabo-i che n? Oñ u kakini, O̩da n, odu-mi."
ZEC,4,14,"Tak i kakini, Abo-i chʼamo̩ma ekpo meji, ku ma dago ugbo Ondu e-o̩gbo̩ ile̩ du le̩ de̩."
ZEC,5,1,"Tak u ño̩ chʼeju-mi nyʼate̩ ge̩, oñ u go, e̩ la go, ibuku ki awu!"
ZEC,5,2,"Oñ i ka ñwu mi kakini, E̩wñ e̩ li? Tak u kakini, U cheli ibuku ki awu; ujiji-wñ chʼohiba ogu, unabe̩-wñ la chʼohiba me̩gwa."
ZEC,5,3,"Tak i ka ñwu mi kakini, Ama kʼu ma na ki aledufu abʼeju ane̩-i du ma le̩ de̩; todu ma akʼe̩ne̩ du ki ajʼoji da rinyo̩ alu ki ka ejʼemi-wñ: oñ ma akʼe̩ne̩ du ki age̩bo̩ da rinyo̩, alu ki ka ejʼano̩mo̩-wñ."
ZEC,5,4,"Naje̩ ñw u dufu, Jihofa ki nʼe̩wñ du ka-i, oñ i agudu tef unyi ajoji, kpai tef unyi e̩ne̩ ki ago odu-mi olemi; oñ i aru alumeji unyi-wñ, i la fʼunyi-wñ lie̩ manyʼoli-wñ kpʼokuta-wñ."
ZEC,5,5,"Tak onuche̩ ki ako̩la ñwu mi le̩ ledufu, oñ i ka ñwu mi kakini, Chʼeju-we̩ nyʼate̩ fa-i ke, kʼe̩ li e̩wñ ki adufu."
ZEC,5,6,"Tak u kakini, E̩wñ i che ta? Oñ i kakini, E̩fa uñwe̩wñ ki adufu le̩ de̩. I ño̩ kakini, Alu kʼe̩wñ le̩ de̩ eju ugbo du ane̩-i de̩."
ZEC,5,7,"(E̩ la go, ma dʼo̩de̩ie̩ma okokoloʼka kwane̩ dago ate̩;) e-i la chʼonobule̩ ki gugu alumeji e̩fa le̩,"
ZEC,5,8,"Tak i kakini, E̩wñ bibi jo̩-i. Takimʼu du rikpolo tʼalumeji e̩fa le̩; oñ i mʼo̩de̩le̩ma ki woji le̩ du ro̩ bʼalu-wñ ma."
ZEC,5,9,"Tak u chʼeju-mi nyʼate̩, oñ u go, e̩ la go, abobule̩ meji ledufu wa! Afu la dʼef ika-ma; ika-ma la dab ika utu; oñ ma mʼe̩fa le̩ du kwane̩ te̩ agbagba ojale kpai ane̩."
ZEC,5,10,"Tak u ka ñw onuche̩ ki ako̩la ñwu mi le̩ kakini, Ugbo abo-i nʼe̩fa le̩ nyi?"
ZEC,5,11,"Oñ i ka ñwu mi kakini, Ma anyʼane̩ Shaina, ku ma fʼunyi ko̩ ñw u o̩mo̩; tak e̩gba ku ma dʼu nyane̩, ma ahiʼu gugu uña-wñ onugo o̩mo̩."
ZEC,6,1,"Tak u ño̩ chʼeju-mi nyʼate̩ ago, e̩ la go, o̩kogu me̩le̩ kwʼagbagba uwo meji dufu; uwo le̩ la chʼuwo ebijeikpa."
ZEC,6,2,O̩kogu ejodudu nʼamanya ekpikpa; o̩kogu ekeji la nʼamanya edudu;
ZEC,6,3,o̩kogu e̩ke̩ta la nʼamanya efufu; o̩kogu e̩ke̩le̩ la nʼamagelema adibabala ekpikpa.
ZEC,6,4,"Tak u dohi ka ñw onuche̩ ki ako̩la ñwu mi le̩ kakini, Abo-i chʼe̩wñ, odu-mi?"
ZEC,6,5,"Tak onuche̩ le̩ dohi ka ñwu mi kakini, Afu ojale me̩le̩ ki kwʼo̩gba Ondu ile̩ du adufu le̩ jo̩-i."
ZEC,6,6,E-ki nʼamanya edudu adufu rʼo̩wo̩ ane̩ o̩wo̩ o̩pata ate̩; tak e-efufu dufu atʼuma ubi; e-adibabala la ledufu rʼo̩wo̩ ane̩ o̩pata o̩gane̩.
ZEC,6,7,"Tak abo ki nʼukpahiu le̩ ledufu, oñ ma feju ku ma tʼalelo lewa ile̩. Tak i kakini, Kwʼemi alo, me̩ te̩ lelo lewa ef ile̩. Abe̩le̩ ma kwotʼalelo lewa ile̩."
ZEC,6,8,"Tak i kwado̩ mi, oñ i ko̩la ñwu mi kakini, Go, abo ku ma ledufu rʼo̩wo̩ ane̩ o̩pata ate̩ fʼumi e̩do̩ nyi ugbo o̩wo̩ ate̩ le̩ me̩."
ZEC,6,9,"Tak o̩la Jihofa wʼugbo mi kakini,"
ZEC,6,10,"Gba o̩wo̩ abo ku ma mu alo le̩, owñ che He̩ldai kpai Tobaija, kpai Jedaya; kʼe̩ lewa eñeñini le̩ kʼe̩ mugudu tef unyi Josaya, o̩ma Ze̩fanaya, ugbo ku ma kwo Babilo̩n wa jo̩ le̩."
ZEC,6,11,"I-i, e̩ gba ajifa kpai o̩jamalia kʼe̩ fʼike̩be̩ ike̩be̩ gwu kʼe̩ dʼu do Jo̩shua, o̩ma Jeho̩sadak, agboji amatama le̩ oji;"
ZEC,6,12,"kʼe̩ la ko̩la ñw u kakini, Abu ki Jihofa ki nʼe̩wñ du aka de̩, kakini, Go, e̩ne̩ ku ma dʼodu-wñ ko̩ E̩pa le̩; owñ la apa kwʼuña-wñ le̩ dufu, oñ i akʼunyi Jihofa;"
ZEC,6,13,"owñ le̩ pitii akʼunyi Jihofa; tak owñ le̩ anʼojima-wñ, i la agugu añwʼoda ñw amone̩ oj ede-wñ le̩, i lañʼachʼatama oj ede-wñ, ohi ure̩do̩ la adʼagbagba ama meji."
ZEC,6,14,"Oñ ike̩be̩ ike̩be̩ le̩ achʼutodu He̩ldai kpai Tobaija kpai todu Je̩daya kpai todu Josiaya o̩ma Ze̩fanaya, ki chʼe̩wñ urewa ef unyi Jihofa."
ZEC,6,15,Oñ abo ku ma jʼo̩najiji awa fʼunyi Jihofa ko. Tak ame̩ ama ka ku Jihofa ki nʼe̩wñ du fʼumi kpe̩ wʼugbo-me̩. Me̩ netirʼomu Jihofa O̩jo̩-me̩ gbali mak e̩wñ-i awa che chuu.
ZEC,7,1,"Oñ i lewatʼo̩do̩ e̩ke̩le̩ ku Darius jʼonu, o̩jo̩ e̩ke̩le̩ ochu e̩ke̩la-wñ, owñ chʼochu Chisle̩f, o̩la Jihofa wʼugbo Ze̩karaya."
ZEC,7,2,"E̩gbale̩ abo Be̩te̩l fu She̩re̩ze̩r kpai Rige̩m-me̩le̩k kpai abo-ma kpe̩ wa ku ma chʼologu bo̩ Jihofa,"
ZEC,7,3,"ku ma laño̩ kʼo̩la ñw amatama ku ma jʼef unyi Jihofa ki nʼe̩wñ du, kpai amakache̩-wñ, kakini, Naraku ochu e̩ke̩lu kʼu ño̩ fʼo̩la-mi date̩ ojoji, alu kʼu te̩tache o̩do̩ wewe-i?"
ZEC,7,4,"Tak o̩la Jihofa ki nʼe̩wñ du wʼugbo mi kakini,"
ZEC,7,5,"E̩ nako̩la ñw amone̩ ane̩-i du, kpai amatama kakini, E̩gba ku me̩ jialu ku me̩ la daido̩ ochu e̩ke̩lu kpai ochu e̩kebie o̩do̩ e̩te̩gwa-i, omi me̩ jialu ñw u? E-mi dʼef uwñ ree?"
ZEC,7,6,"E̩gba ku me̩ la aje̩ e̩wñ ku me̩ la añmo̩, i chʼo̩la-me̩ me̩ je̩ e̩wñ ñw u n? I chʼo̩la-me̩ me̩ ñmo̩ ñw u n?"
ZEC,7,7,I chʼo̩la ki Jihofa kwa aka ñwu me̩ lʼalu amakache̩ o̩gbo̩gba e̩gba kʼone̩ dodo Je̩rusale̩m ki la ra ñw u kʼadogbe adogbe-wñ lʼo daka-i de̩ n? Kʼone̩ ño̩ dodo o̩wo̩ o̩pata o̩gane̩ kpai ane̩ o̩go̩ le̩ n?
ZEC,7,8,"Tak o̩la Jihofa wʼugbo Ze̩karaya kakini,"
ZEC,7,9,"Abu ki Jihofa ki nʼe̩wñ du ka le̩ de̩ kakini, Me̩ ki nʼochochi kpʼoji ajo̩, e̩ne̩ne̩ne̩ne̩ ki chʼufe̩denyo kpʼo̩maye-wñ kʼi ño̩ liʼi ejumomi,"
ZEC,7,10,"kʼi la tʼo̩yaukuo̩ko̩ abe̩k e̩ne̩ ki ma nʼata n, abe̩k ilowa abe̩k e̩no̩bata mane̩ n; e̩ne̩ du ef ume̩ ki ñwa ibe e̩bie̩ne̩ nyʼo̩maye-wñ ef e̩do̩-wñ n."
ZEC,7,11,"Ma muda ko̩ enetirʼu, ma gbikanyi, oñ ma fʼeti chʼo̩hialigbo̩, kʼama ki we egbo̩."
ZEC,7,12,"Ochochi ma fʼe̩do̩-ma che ki gbiti dab okuta omu, tode̩gba ku ma gbo̩ uko̩-o̩la kpʼo̩la ki Jihofa ki nʼe̩wñ du kpuche̩ wa lugbo Afu-wñ lʼalu amakache̩ o̩gbo̩gba le̩; todule̩ oñ e̩do̩fulu inaina kwʼugbo Jihofa ki nʼe̩wñ du wa."
ZEC,7,13,"Abe̩-le̩ i lewa tu kakini, Abu kʼi kwado̩ ma ku ma ko̩ egbo̩, alu le̩ ama akwa tak omi ako̩ egbo̩, Jihofa ki nʼe̩wñ du ka-i;"
ZEC,7,14,"u muda anʼofutu fʼuma kpatuka rʼabo uche̩ichi du e-kʼama ma ma ma mama ta n. Abe̩le̩ ane̩ le̩ mud e̩wñ akpokpo te̩ ubi-ma, gbogbo tak e̩ne̩ du ma ño̩ lale gu ef uwñ du ge̩ n, e̩ne̩ du la dabi tʼo̩mo̩ n: todu ma mʼane̩ ku ma ñeju-wñ le̩ du che e̩wñ akpokpo te̩ ofofo."
ZEC,8,1,"Tak o̩la Jihofa ki nʼe̩wñ du lewʼugbo mi, kakini,"
ZEC,8,2,"Abu ki Jihofa ki nʼe̩wñ du aka de̩ kakini, Alu kʼonobule̩ ajogu ekeji-wñ najogu inaina todu Zayo̩n, u la nʼe̩do̩fulu lile ajogu tod uwñ ge̩."
ZEC,8,3,"Abu ki Jihofa aka de̩ kakini, Omi mudabi wa Zayo̩n me̩, omi ñʼadodo alumeji Je̩rusale̩m, taku ma ado̩ Je̩rusale̩m ko̩ ewo ugbo kʼochochi de̩, ma la ado̩ uwo Jihofa ki nʼe̩wñ du ko̩ Uwo kiafo."
ZEC,8,4,"Abu ki Jihofa ki nʼe̩wñ du aka de̩ kakini, Aboke̩le̩ ogijo kpai abobule̩ ogijo agugu et o̩na o̩na Je̩rusale̩m ta, e̩ne̩ne̩ne̩ne̩ anʼo̩kpa-wñ o̩wo̩ todabu ki kwʼojolugbo nana."
ZEC,8,5,Ej o̩na ej o̩na ewo-wñ la ako̩ ñw abimo̩to̩ e̩ne̩ke̩le̩ kpai onobule̩ ku ma jo̩ achiya ej o̩na-wñ.
ZEC,8,6,"Abu ki Jihofa ki nʼe̩wñ du aka de̩ kakini, Dagba i chʼe̩wñ awuwu eju abubo̩ amone̩-i iko le̩, i ño̩ dukpe̩ ki chʼe̩wñ awuwu eju-mi ge̩? Jihofa ki nʼe̩wñ du aka-i."
ZEC,8,7,"Abu ki Jihofa ki nʼe̩wñ du aka de̩ kakini, Go, najadu abo-mi kwo ane̩ olodudu kpai akwo ane̩ o̩wo̩ olane̩;"
ZEC,8,8,"oñ nako ma wa, ma la adodo o̩ge̩ge̩de̩ Je̩rusale̩m; tak ama achʼabo e-mi oñ nachʼO̩jo̩ e-ma, ef ochochi kpai ef o̩kpakpa."
ZEC,8,9,"Abu ki Jihofa ki nʼe̩wñ du aka de̩ kakini, Me̩ fʼo̩wo̩ gbo, ame̩ ku me̩ gbʼo̩la-i iko-i lʼalu amakache̩, ku ma jʼo̩mo̩ iko ku ma dʼe̩re̩ unyi Jihofa ki nʼe̩wñ du-i nyʼane̩, owñ chʼunyi O̩jo̩-i kʼama ki ne."
ZEC,8,10,"Todu e̩gba kʼiko le̩ ma wa ta n o̩gu de̩ kʼone̩ agba n o̩gu la de̩ tod e̩la abe̩re̩me̩le̩ n, ure̩do̩ la de̩ ñw e̩ne̩ ki dufu kpʼe̩ne̩ ki gudu wa n tod E̩no̩la le̩; todu omi fʼo̩la nyi te̩ agbagba e̩ne̩ du kpʼekeji-wñ."
ZEC,8,11,"Ama fa-i omi ade̩ ñw abubo̩ amone̩-i alu kʼu de̩ o̩gbo̩gba le̩ n, Jihofa ki nʼe̩wñ du aka-i."
ZEC,8,12,"Todu ulu ure̩do̩ ade̩; achiwebe̩te̩ma aro, ane̩ la arʼo̩je̩, oñ ojale achʼeli-wñ wa; tak u naje̩ ñw abubo̩ amone̩-i ku majʼe̩wñ-i du ogu."
ZEC,8,13,"Oñ i awatu alu kʼame̩ te̩te̩chʼoli ina ef abo uche̩ichi uche̩ichi, O abunyi Juda kpai abunyi Israe̩l, alu le̩ najadu me̩, oñ ame̩ amud e̩nyo̩ jo̩. Me̩ ki railo n, o̩wo̩-me̩ ki gbo."
ZEC,8,14,"Todu abu ki Jihofa ki nʼe̩wñ du aka de̩ kakini, Alu ki dʼef ibe-mi kʼu nache me̩ e̩bie̩ne̩, e̩gba kʼamata-me̩ gwʼumi uwe̩do̩ le̩, kʼibe-mi ma rida n, Jihofa ki nʼe̩wñ du ka-i,"
ZEC,8,15,alu le̩ i ño̩ dʼef ibe-mi kʼu chʼe̩nyo̩ ñwu Je̩rusale̩m kpʼabunyi Juda iko-i; me̩ ki railo n.
ZEC,8,16,"E̩wñ ku me̩ ache de̩, E̩ne̩ne̩ne̩ne̩-me̩ ki nakʼochochi kpʼeke-ji-wñ, kʼajo lʼo̩na ochochi kpai ure̩do̩ alaku-me̩,"
ZEC,8,17,"e̩ne̩ du ef ume̩ ki la ñwʼibe e̩bie̩ne̩ ef e̩do̩-wñ nyʼekeji-wñ n; me̩ ki la fe̩do̩ olemi ego̩ du n; todu e̩wñ-i du chʼe̩wñ ulaka-mi, Jihofa aka-i."
ZEC,8,18,"Tak o̩la Jihofa ki nʼe̩wñ du ño̩ wʼugbo mi, kakini,"
ZEC,8,19,"Abu ki Jihofa ki nʼe̩wñ du aka de̩ kakini, Alu eji ochu e̩ke̩le̩, kpʼalu eji ochu e̩ke̩lu, kpʼalu eji ochu e̩kebie, kpʼalu eji ochu e̩ke̩gwa achʼuyo̩ kpʼe̩do̩ e̩bo kpai uje̩-wñ e̩do̩ afu ñw abunyi Juda; todule̩ me̩ ki fe̩do̩ ochochi kpai ure̩do̩."
ZEC,8,20,"Abu ki Jihofa ki nʼe̩wñ du aka de̩ kakini, Amone̩ amone̩ awa pio̩o̩, kpʼabo ku ma dodo ewo wewe wewe;"
ZEC,8,21,"oñ abo ku ma dodo ewoʼka anyʼugbo abo ewo ekeji ku ma kakini, A ki hio̩ane̩ alo kʼa chʼologu bo̩ Jihofa kʼi li wa eju, kʼa ño̩ tene Jihofa ki nʼe̩wñ du, omi ñʼale ge̩."
ZEC,8,22,"I-i, amone̩ wewe abo uche̩ichi uche̩ichi ki gbiti awa tene Jihofa ki nʼe̩wñ du Je̩rusale̩m-i, ku ma ño̩ chʼologu bo̩ Jihofa kʼi li ma eju."
ZEC,8,23,"Abu ki Jihofa ki nʼe̩wñ du aka de̩ kakini, Iko le̩ aboke̩le̩ me̩gwa kwef abo ichi ichi ojoji du agwo̩nyʼe̩re̩ otogbo e̩ne̩ ki che Ju kakini, A ale bʼuwe̩, todu a gbo̩ ka kʼO̩jo̩ dʼugbo-we̩."
ZEC,9,1,Adu o̩la Jihofa kʼi abʼane̩ Hedrak ma
ZEC,9,2,"kpai He̩mat, ki te̩ kadʼo ge̩,"
ZEC,9,3,"Taya la fʼaku bu nyʼo̩la-wñ,"
ZEC,9,4,"Go, Ondu anʼo bʼo̩ te̩"
ZEC,9,5,"Ashke̩lo̩n aliʼu, oñ ailo-wñ amʼu;"
ZEC,9,6,agbabi la adodo Ashdo̩d;
ZEC,9,7,"Omi la amʼe̩bie̩-wñ du bʼalu-wñ te̩,"
ZEC,9,8,"Tak omi aruru ogu donyʼunyi-mi daka tod abogu le̩,"
ZEC,9,9,"E̩ nagwoguyo̩ nana, uwe̩ o̩monobule̩ e-Zayo̩n!"
ZEC,9,10,Oñ nakʼo̩kogu da bʼIfraim te̩
ZEC,9,11,"I chʼe-we̩ onugo ge̩, tod e̩bie̩ alo-we̩"
ZEC,9,12,"Mudabi wʼef aku, ame̩ ame̩namu e-ibe ekono le̩;"
ZEC,9,13,Todu u fu Juda fa ñw o̩la-mi;
ZEC,9,14,"Oñ ma ali Jihofa oji-ma ate̩,"
ZEC,9,15,"Jihofa ki nʼe̩wñ du ahie̩do̩ bʼo ma,"
ZEC,9,16,Taku Jihofa O̩jo̩-ma ajadu ma o̩jo̩ le̩
ZEC,9,17,"Todu, alifia-wñ tabale uto̩-wñ la gbe̩gbe̩!"
ZEC,10,1,Me̩ ki bi Jihofa omi iko omi otitala
ZEC,10,2,"Todu amude te̩tako̩la ibe̩te̩,"
ZEC,10,3,"Uwe̩do̩-mi mutajo bʼamadide ame̩ wño̩re̩ oji ma,"
ZEC,10,4,"Ugbo-wñ okuta ukpoji alo le̩ akwo wa,"
ZEC,10,5,Ma la adab amagbiti ku ma jʼatʼame̩nuja-ma mane̩
ZEC,10,6,"Tak u nadʼugbiti ñw unyi Juda,"
ZEC,10,7,"Ifraim la adab agbiti,"
ZEC,10,8,"Nafufo do̩ ma oñ nako ma wa jʼugboʼkate,"
ZEC,10,9,"Oñ nako ma gbe̩ ef amone̩ ojoji ojoji,"
ZEC,10,10,"Omi ñʼako ma kwʼojane̩ Ijipti wa ge̩,"
ZEC,10,11,"Tak i alale gu ef ohimini o̩pe̩cha du,"
ZEC,10,12,Oñ nadʼukpahiu ñw ma efu Jihofa
ZEC,11,1,"Mʼo̩na-we̩ bi, o Le̩bano̩n,"
ZEC,11,2,"Kwa, uwe̩ oli fe̩r, todu sida le̩ lewane̩,"
ZEC,11,3,"Gbo̩, omu ukwa amadidala le̩,"
ZEC,11,4,"Abu ki Jihofa O̩jo̩-mi ka de̩ kakini, Me̩ kʼije̩ ñw ame̩wño̩re̩ egini ku ma kpa le̩ je̩."
ZEC,11,5,"Owñ chʼe-kʼabo ki la ma akpa ma ku ma ma la gbʼo̩wo̩ abi n; abo ku ma ko ma ta kakini, Jihofa ki nele, todu u mud anana me̩; kʼamadide e-ma onugo ma li ma ejumomi n."
ZEC,11,6,"Todu omi ñʼali abo ku ma dodo ane̩-i ejumomi ge̩ n, Jihofa ka-i. Me̩ muda go, nakʼe̩ne̩ne̩ne̩ne̩ aboke̩le̩-ma nyʼekeji-wñ o̩wo̩, kpai tʼef o̩wo̩ onu-wñ; tak abo le̩ akpʼane̩-i; omi la agba ma bʼuma o̩wo̩ te̩ n."
ZEC,11,7,"Abe̩le̩ u kʼije̩ ñw ame̩wño̩re̩ egini ku ma kpa le̩ je̩, owñ chʼame̩no̩bata ef ame̩wño̩re̩ egini le̩. Tak u mʼo̩kpa meji ko; u la dʼodu o̩ka-wñ ko̩ Ube̩do̩, u la dʼekeji-wñ ko̩ Ejidama. U la kʼije̩ ñw ame̩wño̩re̩ egini le̩ je̩."
ZEC,11,8,"Tak u fʼamadidala me̩ta le̩ ko̩da rinyo̩ ochu ʼka. Todu uhia-ma fʼonugo-mi hia, onugo-ma laño̩ hihie̩ne̩ mi ge̩."
ZEC,11,9,"Tak u kakini, Nakʼije̩ ñwu me̩ je̩ n. E-ki aku, ki ku ke; e-ki dukpe̩ ki lenyo̩, ki lenyo̩; oñ abo ki bo̩ du ki naje̩ o̩re̩la omune̩."
ZEC,11,10,"Oñ u mʼo̩kpa-mi Ube̩do̩ le̩ du, oñ u mʼu ko da meji, todu kʼu fʼalo-mi kʼu kpe̩ kpai amone̩ le̩ du bie̩."
ZEC,11,11,"Tak i mubie̩ o̩jo̩ le̩, abe̩le̩ tak ame̩ no̩bata ku ma nyʼumi eti ef ame̩wño̩re̩ egini le̩ ma ka kʼo̩la Jihofa i che."
ZEC,11,12,"Tak u ka ñwu ma kakini, i nyo̩ eju-me̩, maku me̩ fʼo̩me̩-mi ra ñwu mi ke; i ma dʼabe̩le̩ n, me̩ we. Oñ ma fʼajifa ogue̩gwa ñwa ki chʼo̩me̩-mi."
ZEC,11,13,"Taku Jihofa ka ñwu mi kakini, mʼu ko rikpolo jʼane̩ ñw abucha le̩—owñ chʼalaja o̩me̩me̩le̩ ku ma ñwa ki chʼeju-mi. Tak u mʼajifa ogue̩gwa le̩ ko oñ u ko rikpolo jʼane̩ ñw abucha ef unyi Jihofa."
ZEC,11,14,"Tak u ño̩ fʼo̩kpa-mi ekeji ko̩da meji, owñ chʼe-Ejidama le̩, kʼu fʼo̩maye agbagba Juda kpai Israe̩l bie̩."
ZEC,11,15,"Taku Jihofa ka ñwu mi kakini, E̩ ki ño̩ mʼe̩wñ eku idada ki adide amala ko ge̩."
ZEC,11,16,"Todu go, omi adu adidala kwane̩ oj ane̩-i kʼi ma la anyʼafejudo abo ku ma che ku ma lenyo̩ n, i la atejane̩ abo ku ma fiatuka n, i la akpʼagbe abo ki chagbe n, i la akʼije̩ ñw abo ki nʼo̩lafia je̩ n; i muda aje̩ o̩rela abo ki yoyo, i la afʼetikpa-ma fana rinyo̩."
ZEC,11,17,"Atogwo ñw adide ibe̩te̩,"
ZEC,12,1,"Adu o̩la Jihofa ugbo Israe̩l le̩ de̩. E̩ne̩ ki fʼojale ojale nadala te̩, kʼi la adʼe̩re̩ ile̩ nyʼane̩, kʼi la abe̩ afu one̩ ej ef uwñ;"
ZEC,12,2,"Jihofa le̩ kakini, Go, nadu Je̩rusale̩m chʼago ki aje̩ ñw amone̩ du ku ma jʼo̩mo̩ daka, ro̩ko̩ibu, i la ñʼabʼoji Juda ma e̩gba ku ma kpala nyu Je̩rusale̩m ge̩."
ZEC,12,3,"Oñ i awatu iko le̩, kʼomi ache ki Je̩rusale̩m ki chʼokuta ki woji ñw amone̩ du; abo du ku ma che ku ma nʼadu-wñ achagbe nana; tak abo uche̩ichi ane̩ ile̩-i du ajeju nyʼu O̩la."
ZEC,12,4,"O̩jo̩ le̩, Jihofa ka-i, Nadʼailo gwo anya du, oñ nanʼimu ehi gwo e̩ne̩ ki tanʼo; tak u nachʼeju-mi abʼunyi Juda ma, oñ nakpʼanya amone̩ le̩ okoke du eju fo̩."
ZEC,12,5,"Tak amidachi Juda aka ef e̩do̩-ma kakini, Abo ku ma dodo Je̩rusae̩lm achʼukpahiu-mi lefu Jihofa ki nʼe̩wñ du kʼi chʼO̩jo̩-ma le̩."
ZEC,12,6,"Iko le̩ naje̩ ñw amidachi Juda dab una ef anade alumeji iji, ma la adab e̩mu ki ado̩go̩ ki kado uti o̩ka; ma la afʼamone̩ du ku ma donyʼuma daka le̩ lie̩, tʼab o̩wo̩ awo̩to̩, tʼabo o̩wo̩ awohi; oñ abo Je̩rusale̩m la ñʼagugu e̩gu e-ma pio̩o̩, owñ che Je̩rusale̩m."
ZEC,12,7,Jihofa ñʼajadu unyabo Juda ejodudu todu kʼojima unyi Defid kpai ojima abo ku ma dodo Je̩rusale̩m ki we enana tʼe-Juda le.
ZEC,12,8,"Iko le̩ Jihofa ahi e̩do̩ bʼabo ku ma dodo Je̩rusale̩m ma; oñ e̩ne̩ ki chʼe̩ne̩gbo ef uma iko le̩ adabu Defid; oñ abunyi Defid adab O̩jo̩, dabe̩ne̩ kʼonuche̩ Jihofa o̩gba-ma."
ZEC,12,9,"Oñ i awatu iko le̩, omi ache kʼu nakpʼabo uche̩ichi du ku ma wa ku ma kobo̩ Je̩rusale̩m rinyo̩."
ZEC,12,10,"Tak u nadʼafu ufe̩de̩nyo̩ kpai ologu eche danyʼoji unyi Defid kpai oji abo ku ma dodo Je̩rusale̩m; taku ma akejurʼomi ku ma dʼe̩wñ gunyu le̩; ma la adʼaido̩-wñ alu kʼone̩ adaido̩ o̩mokpono-wñ, o̩la-wñ akpa nyʼuma e̩do̩ gaa alu kʼo̩la o̩mo̩gba one̩ akpa nyʼe̩ e̩do̩."
ZEC,12,11,"Iko le̩ edaido̩ lile ade̩ Je̩rusale̩m, alu kʼedaido̩ Hedadrimo̩n de̩ ef o̩go̩ Me̩gido̩n le̩."
ZEC,12,12,"Oñ ane̩-i adaido̩, akwo̩ra unyi du adate̩ ojoji; akwo̩ra unyi Defid adate̩, amo̩ya-ma adate̩; akwo̩ra unyi Netan adate̩, amo̩ya-ma la adate̩ ojoji;"
ZEC,12,13,"akwo̩ra unyi Lifai adate̩, amo̩ya e-ma la adate̩ ojoji; akwo̩ra unyi Shimeai adate̩, amo̩ya-ma la adate̩ ojoji;"
ZEC,12,14,"akwo̩ra unyi du kibo̩, akwo̩ra unyi du adate̩ ojoji, amo̩ya-ma la ñʼadate̩ ojoji ge̩."
ZEC,13,1,"O̩jo̩ le̩ ma abi e̩bi omiʼka ñw abo unyi Defid, kpʼabo ku ma dodo Je̩rusale̩m, tod adure kpʼiwa, i che."
ZEC,13,2,"Oñ i awatu iko le̩, Jihofa ki nʼe̩wñ du ka-i, kʼomi akʼodu ode ode da bʼane̩-i te̩, ma ñʼarewa-wñ ge̩ n; naño̩ je̩ ñw amakache̩ kpai amafu ki ma de̩ hiolo n ku ma kwo bʼane̩-i te̩ ge̩."
ZEC,13,3,"Tak i awatu, e̩gba kʼone̩ akache̩ kpo̩, tak ata-wñ kpai iye-wñ ki bi owñ aka ñw u kakini, Uwe̩ adeju n; todu olemi oñ e̩ ro̩ ef odu Jihofa le̩; tak ata-wñ kpʼiye-wñ ki bi owñ adʼe̩wñ gunyʼu dufu eju ekeji e̩gba kʼi akache̩."
ZEC,13,4,"Oñ i awatu iko le̩ kakini, Akache̩ okoke du achanyo̩ ane̩ kʼi go, e̩gba kʼi akache̩; ma ñʼakʼukpo edudu nyʼo̩la ku ma gbʼone̩ ibe n."
ZEC,13,5,"I muda akakini, Omi chʼakache̩ no, aluche̩ ane̩ u che; todu one̩ mʼumi du chʼadu kwʼo̩jo̩ imo̩to̩-mi gbogbo wa."
ZEC,13,6,"Tak e̩ne̩ʼka aka ñw u kakini, E̩wñ chʼagbe ki jʼagbagba o̩wo̩-we̩ le̩? Tak i adohi kakini, E-le̩ chʼagbe ku ma che mi ef unyi ame̩nufe̩do̩-mi."
ZEC,13,7,"O o̩kwo̩chageli, mʼolu ji ke, kʼe̩ kobʼadidala-mi,"
ZEC,13,8,"Oñ i awatu kakini, oj ane̩-i du, Jihofa ka-i,"
ZEC,13,9,"Tak omi adʼukpe̩ru e̩ke̩ta le̩ nyʼef una, oñ nafʼuma gwe̩ alu ku ma gwe̩ ajifa, u la ajʼuma ma alu ku ma jʼo̩jamalia ma. Ma akwadʼodu-mi, tak u nagbʼomu-ma. Omi akakini, Abo-mi de̩; oñ ma akakini, Jihofa chʼO̩jo̩-mi."
ZEC,14,1,"Go, o̩jo̩ e-Jihofa añwa, e̩gba le̩ ma akpe̩ ane̩-me̩ kʼogu je̩ alumeji-me̩."
ZEC,14,2,"Todu nakʼabo uche̩ichi uche̩ichi du wa jeju ku ma kʼogu bo̩ Je̩rusale̩m; ma la afʼewo-i du, ma la añʼane̩ unyi unyi, ma la akpa abobule̩-wñ bie̩; ukpe̩re̩ji abo ewo-i adufu tef amu; ma muda akʼamone̩ ki bo̩bo̩ da bʼewo-i te̩ n."
ZEC,14,3,"Taku Jihofa adufu, oñ i akobʼabo uche̩ichi uche̩ichi le̩ alu ki de̩ e̩gba kʼi jogu iko ogu igbele."
ZEC,14,4,"Tak o̩jo̩ le̩ e̩re̩-wñ adago oj uwo O̩lif, owñ chʼe-ki dʼo̩gba Je̩rusale̩m o̩wo̩ olodudu le̩; taku ma akpʼuwo O̩lif le̩ na alumeji-wñ rʼo̩wo̩ olodudu kpai olane̩, o̩go̩-wñ atabale; ukpe̩re̩ji uwo le̩ achi rʼo̩wo̩ o̩pata ate̩, eju ekeji-wñ ale rʼo̩wo̩ o̩pata o̩gane̩."
ZEC,14,5,"Tak ame̩ ara le o̩go̩ uwo uwo-mi; todu o̩go̩ uwo le̩ ate̩ gbogbo kado Eze̩l; ochochi ame̩ ara alu ku me̩ ra kwʼugbo kʼane̩ miejo ki kpana te̩ iko Uzaya, onu Juda le̩; oñ Jihofa O̩jo̩-mi awa, kpai abo kiafo̩ du manyʼuwe̩."
ZEC,14,6,"Tak i awatu o̩jo̩ le̩, kʼugone̩ ma ade̩ n; abo ki agane̩ la afʼo̩la-ma wʼubi."
ZEC,14,7,"I muda ache o̩jo̩ʼka ki Jihofa chema o̩jo̩-wñ i la chʼo̩ro̩ka n, i la chʼodu n; i muda awatu, e̩gba olane̩ ugane̩ ade̩."
ZEC,14,8,"Oñ i awatu o̩jo̩ le̩, kʼomi iñmi acha kwefu Je̩rusale̩m; ukpe̩reji-wñ acha rʼo̩wo̩ ohimini o̩wo̩ olodudu, ukpe̩reji-wñ la acha rʼo̩wo̩ ohimini o̩wo̩ olane̩; tʼuwo tʼo̩lo̩ji i ade̩ abe̩le̩."
ZEC,14,9,"Taku Jihofa achʼonu ane̩-ile̩ du; o̩jo̩ le̩ Jihofa achʼokate, odu-wñ lañʼachʼokate."
ZEC,14,10,"Ma ache kʼane̩-i du la adab Araba le̩, akwo Geba gbogbo wa Rimo̩n, o̩wo̩ o̩pata o̩gane̩ Je̩rusale̩m; ma la adʼowñ kwane̩, tak i agugu uña-wñ, akwo alaku Be̩njamin gbogbo wʼugbo alaku ejodudu, gbogbo wʼalaku ugbo alo-wñ le̩, kpai akwo o̩do̩go̩ Hanane̩l gbogbo wʼugbo aguo̩ko̩lo̩ omi achiwebe̩te̩ma e-onu le̩."
ZEC,14,11,"Tak amone̩ adodo ef uwñ, ekojo̩ ñw uku ñʼade̩ ge̩ n; Je̩rusale̩m muda agugu to̩ko̩o̩."
ZEC,14,12,"E̩wñ ki la chʼegwo e-ki Jihofa ane̩ gwo amone̩ amone̩ du ku ma kʼogu wa abo Je̩rusale̩m de̩: o̩re̩la-ma atakpa rʼuma eju e̩re̩re̩ ugbo ku ma dago le̩, e̩yo̩ eju-ma la atakpa rʼef akpo-wñ, ukpalu-ma atakpa rʼuma alu."
ZEC,14,13,"Tak i awatu iko le̩ kʼutu ki nana kwʼugbo Jihofa ada ef uma; oñ e̩ne̩ne̩ne̩ne̩-ma agwo̩nyʼo̩wo̩ onuku-wñ, tak o̩wo̩-wñ akwane̩ achagwunyʼo̩wo̩ onuku-wñ."
ZEC,14,14,"Juda la ade̩ Je̩rusale̩m ajogu. Oñ ma akʼe̩wñ anana abo uche̩ichi du ku ma donyʼuma le̩ wa jʼugboʼkate, tʼo̩jamalia, tʼajifa, tʼukpo, i ajʼo̩mo̩ be̩le̩ke̩te̩."
ZEC,14,15,"Abe̩le̩ egwo anya kpai imiulu kpai inyakulumi kpai o̩ke̩ke̩te̩ kpai ame̩la abe̩re̩me̩le̩ du ku ma jʼef uru uru ogu le̩ ade̩, alu kʼegwo e-fa-i le̩ de̩."
ZEC,14,16,"Oñ i awatu ka kʼe̩ne̩ du ki bo̩ ef abo uche̩ichi du ku ma wa kobo̩ Je̩rusale̩m anyʼo̩mo̩ o̩do̩ o̩do̩ ku ma dojikane̩ ñw Onu, Jihofa ki nʼe̩wñ du, ku ma laño̩ de uje̩wñ e-ebu emu le̩."
ZEC,14,17,"Oñ i ade̩ kʼe̩ne̩ du ef akwo̩ra unyi akwo̩ra unyi abo ile̩ du ki ma anyi Je̩rusale̩m kʼi dojikane̩ ñw Onu, Jihofa ki nʼe̩wñ du le̩ n, omi alo̩ ñwu ma n."
ZEC,14,18,"I la che̩wñ kʼakwo̩ra unyi Ijipti ma le n, ku ma ma wa n, i la ade̩ ñwu ma n; egwo ki Jihofa ane̩ gwo abo uche̩ichi uche̩ichi ku ma ma nyʼade uje̩wñ uyo̩ e-ebu emu n le̩ ade̩."
ZEC,14,19,E-le̩ chʼudu adure abo Ijipti kpai udu adure abo uche̩ichi du ku ma ma nyʼade uje̩wñ uyo̩ e-ebu emu le̩ n.
ZEC,14,20,"O̩jo̩ le̩ o̩la ki che̩ko̩ nyʼo̩la ilo amanya akakini, Efo̩ ñwu Jihofa. Ucha ki jʼunyi Jihofa la adab ugba ki jʼo̩gba ubo̩ iche̩bo̩ le̩;"
ZEC,14,21,"ochochi, ucha du ki de̩ Je̩rusale̩m kpai Juda afo̩ ñwu Jihofa ki nʼe̩wñ du; oñ abo du ku ma achʼiche̩bo̩ awʼo̩mo̩ adʼu ku ma hi e̩wñ ef uwñ. Iko le̩ e̩ne̩ Kenan du ñʼadʼef unyi Jihofa ki nʼe̩wñ du ge̩ n."
MAL,1,1,Adu o̩la Jihofa ki lʼugbo Malakai wʼugbo abo Israe̩l de̩.
MAL,1,2,"Omi te̩tafe̩do̩ me̩, Jihofa ka-i. Ame̩ muda kakini, Ugbo, oñ uwe̩ te̩tafe̩do̩ wa ke? Iso̩ chʼo̩maye Jeko̩bi n? Jihofa ka-i; u la fe̩do̩ Jeko̩b;"
MAL,1,3,"u muda chʼulaka Iso̩, oñ u che kʼane̩ uwo-wñ ki mud alache̩ te̩, oñ u mʼe̩wñ ogu-wñ ko ñw amogbemgbem aje̩tachi je̩."
MAL,1,4,"Dagba Ido̩m ki kakini, Ma fʼuwa gwʼale me̩, a muda adabi fʼuchodo le̩ ne. Abu ku Jihofa ki nʼe̩wñ du ka de̩ kakini, Ama ane̩, omi muda agulo̩ wane̩; oñ amone̩ ado̩ ma ko̩ Ane̩ E̩wñ bibi, kpai Amone̩ kʼe̩do̩ Jihofa akpa rʼuma ogbegbele."
MAL,1,5,"Eju-me̩ la aliʼu, taku me̩ akakini, Jihofa ki nana nyo̩gba gbogbo tʼudaba alo̩me̩ abo Israe̩l."
MAL,1,6,"O̩ma adojima ñw ata-wñ, adu la ache ñw odu-wñ; mak iche̩wñ kʼomi chʼata one̩, ugbo ojima-mi de̩ ke? I la che̩wñ kʼomi chʼodu, ugbo ailo-mi ku ma ra de̩? Jihofa ki nʼe̩wñ du ako̩la ñwu me̩, ame̩ amatama, ku me̩ dʼodu-mi rʼibe̩te̩. Oñ me̩ kakini, Ugbo oñ awa dʼodu-we̩ rʼibe̩te̩ ke?"
MAL,1,7,"Ame̩ kʼuje̩wñ e̩daji wa che oj ubo̩ iche̩bo̩-mi. Oñ ame̩ kakini, Ugbo oñ a fʼuwe̩ daji? Owñ chʼe-kʼame̩ kakini, Itebulu Jihofa chʼe̩wñ ide̩te̩."
MAL,1,8,"E̩gba ku me̩ kʼe̩wñ akpejufo̩ wa ku me̩ ko chʼiche̩bo̩, mak i bie̩ne̩ n de̩? oñ e̩gba ku me̩ kʼe̩wñ ki achika kpai e̩wñ ki achʼo̩ga wa, mak i bie̩ne̩ n de̩? Mʼe̩wñ le̩ ko wa ñw igo̩bina-we̩ ke̩, e̩do̩-wñ abo̩rʼu we̩? I ali we̩ eju? Jihofa ki nʼe̩wñ du ka-i."
MAL,1,9,"Fa-i, nagbo̩ko̩bʼume̩, me̩ gbo̩ko̩bo̩ Jihofa kʼi li uwa eju, todu kʼi chʼufe̩de̩nyo̩ kpʼawa. E̩wñ kʼi kwʼo̩wo̩-me̩ de̩-i? I ali e̩ne̩ du ef ume̩ eju? Jihofa ki nʼe̩wñ du aka-i."
MAL,1,10,"O, i ma nʼe̩ne̩ ʼkate ef ume̩ kʼi ma fʼo̩na le̩ re, kʼame̩ ki we ekʼuna oj ubo̩ iche̩bo̩-mi ibe̩te̩ ofo. U nʼe̩do̩ e̩bo̩ du ef ume̩ n, Jihofa ki nʼe̩wñ du ka-i, U la agba e̩wñ ele du o̩wo̩-me̩ n."
MAL,1,11,"Todu akwugbo kʼolu akwane̩ odudu gbogbo tʼugbo kʼi atunyʼane̩, odu-mi anana ef abo uche̩ichi; oñ ugbo tʼugbo du ma akʼe̩wñ ki akpo wa ñw odu-mi, kpai e̩wñ ele ki fe̩; todu odu-mi anana ef abo uche̩ichi, Jihofa ki nʼe̩wñ du ka-i."
MAL,1,12,"Ame̩ muda adʼo̩ ji, owñ chʼabu ku me̩ kakini, itebulu Jihofa mudaji me̩, e̩ro e̩wñ ki jʼoji-wñ, owñ chʼuje̩wñ-wñ, chʼe̩wñ ide̩te̩."
MAL,1,13,"Ame̩ ño̩ kakini, Go, ihianyi-wñ gbe̩! oñ me̩ to̩pianya ñw u, Jihofa ki nʼe̩wñ du ka-i; oñ me̩ kʼe̩wñ ku me̩ gba o̩lachi kpai e̩wñ ki achika kpai e̩wñ kʼi acho̩ga wa; abe̩le̩ oñ me̩ kʼe̩wñ ele wa. I dukpe̩ kʼu gba e-le̩ o̩wo̩-me̩? Jihofa ka-i."
MAL,1,14,"Ama ki fʼe̩ne̩ ki chʼO̩jo̩ e̩la mu, owñ chʼe̩ne̩ ki nʼo̩kʼe̩la ef ujo̩ ame̩wño̩re̩-wñ tak i doji, tak i dʼe̩wñ e̩kpabie̩ wa chʼiche̩bo̩ ñw Ondu; todu Onu inaina omi che, Jihofa ki nʼe̩wñ du ka-i; oñ odu-mi abailo ef abo uche̩ichi."
MAL,2,1,"Oñ fai ame̩, amatama, uko̩-i chʼutodu me̩."
MAL,2,2,"Ame̩ ma gbo̩ n, kʼame̩ ma adʼu tʼe̩do̩ n, kʼame̩ ki dʼojima ñw odu-mi n, Jihofa ki nʼe̩wñ du ka-i, mak u nakpʼama le̩ wa anʼume̩ oji, tak omi anama ñw e̩nyo̩ kʼu du ñwu me̩; ochochi, omi fʼama na ñw ume̩, todabu ku me̩ ma dʼu tʼe̩do̩ n."
MAL,2,3,"Go, nadejurʼugbe̩ me̩, oñ nakʼechu fia nyʼume̩ eju, owñ chʼechu uje̩wñ uyo̩-me̩; taku ma ako me̩ alo manyʼu."
MAL,2,4,"Oñ ame̩ ama ka kʼomi dʼuko̩-i kpuche̩rʼume̩, kʼalo-mi kʼu kpe̩ adʼugbo Lifai, Jihofa ki nʼe̩wñ du ka-i."
MAL,2,5,"Alo-mi e-iñmi kpai ure̩do̩ te̩te̩dʼugbo-wñ; u la mʼuko ñw u kʼi railo; i la railo mi, e̩do̩-wñ muda kpu todu odu-mi."
MAL,2,6,"Uko̩o̩la ochochi dʼef alu-wñ, ma la li uji ef uko-wñ n; owñ ño̩ lule̩ kpʼomi ef ure̩do̩ kpʼo̩kpakpa, i la ño̩ mʼabo wewe rida bʼudu efe̩ te̩."
MAL,2,7,"Todu i dukpe̩ kʼuko atama ki gwo̩nyʼe̩wñ ema, kʼama ki tene uko̩-o̩la le̩ alu-wñ; todu, owñ chʼonuche̩ Jihofa ki nʼe̩wñ du."
MAL,2,8,"Ame̩ muda muna bʼo̩na te̩ me̩; me̩ je̩ ñw amone̩ wewe ke̩re̩ ef uko̩-o̩la le̩; me̩ fʼalo Lifai bie̩ me̩, Jihofa ki nʼe̩wñ du ka-i."
MAL,2,9,"Todule̩ omi ño̩ kʼume̩ chʼe̩wñ ide̩te̩, kpai e̩wñ achukata, eju amone̩ du, teju alu kʼame̩ ma de o̩na o̩na-mi n, kʼame̩ la nʼe̩nejuma ef uko̩-o̩la le̩."
MAL,2,10,"Ata-wa du chʼokate n? I chʼO̩jo̩ okate nyi wa n? E̩wñ chi kʼe̩ne̩ne̩ne̩ne̩-wa adʼo̩wo̩ tef ukpo arʼo̩kpo̩ ñw o̩maye-wñ, kʼa la fʼalo amata-wa bie̩ ta?"
MAL,2,11,"Juda dʼo̩wo̩ tef ukpo arʼo̩kpo̩, ma la fʼe̩wñ ihie̩ne̩ che efu Israe̩l kpai Je̩rusale̩m; todu Juda fʼefo̩ e-Jihofa kʼi afe̩do̩ le̩ daji, oñ i fʼo̩ma o̩jo̩ ononojo ne̩ chʼo̩ya."
MAL,2,12,"Jihofa akʼe̩ne̩ ki adʼudo̩ kpai e̩ne̩ ki adohi da bʼunyabo Jeko̩b te̩ ñw e̩ne̩ ki ache e̩wñ-i, kpai e̩ne̩ ki adʼe̩wñ ele wa ñwu Jihofa ki nʼe̩wñ du ge̩."
MAL,2,13,"E̩wñ ekeji ku me̩ ño̩ che de̩ ge̩: me̩ kʼomi aku kpai aku ero̩ kpai ifi efi bʼubo̩ iche̩bo̩ Jihofa ma, todabu kʼi ma ñʼanyʼe̩wñ ku me̩ duwa le̩ eti ge̩ n, i lañʼali me̩ eju kʼi agba e̩wñ ele o̩wo̩-me̩ ge̩ n."
MAL,2,14,"Me̩ muda kakini, E̩wñ chi? Todabu ki Jihofa chʼe̩nibenu agbagba-we̩ kpai o̩ya o̩jo̩ okolobia-we̩, e-kʼe̩ dʼo̩wo̩ tef ukpo arʼo̩kpo̩ ñw u le̩, abu kʼi chaka chʼachimo̩la-we̩ kpai o̩ya kʼuwe̩ kpʼowñ kpʼalo."
MAL,2,15,"I la chʼokate i che n? Afu-e-iñmi la chʼebo̩bo̩ ñw owñ. E̩wñ chi ki chʼokate ta? Todabu kʼi neku ugbe̩ e-O̩jo̩. Todule̩ me̩ nafʼe̩do̩-me̩ de, e̩ne̩ du ki dʼo̩wo̩ tef ukpo arʼo̩kpo̩ ñw o̩ya o̩jo̩kolobia-wñ n."
MAL,2,16,"Todu edʼo̩ya tinyo̩ chʼe̩wñ ulaka-mi, Jihofa O̩jo̩ e-Israe̩l ka-i, kpai e̩ne̩ ki kʼotogbo-wñ bʼe̩wñ afuma kʼi ache ma; todule̩ me̩ nafʼafu-me̩ de, ku me̩ we edʼo̩wo̩ tef ukpo arʼo̩kpo̩."
MAL,2,17,"Uko̩la-me̩ fi Jihofa hia me̩. Me̩ muda kakini, Ugbʼe̩wñ oñ agwʼo̩ uhia? Owñ chʼe-ku me̩ kakini, E̩ne̩ du ki achʼe̩bie̩ne̩ chenyo̩ eju Jihofa, i la ayo̩ ñwu ma; abe̩k e-ku me̩ kakini, Ugbo O̩jo̩ e-ajo̩ o̩kpakpa eka de̩ ke?"
MAL,3,1,"Go, nakpʼonuche̩-mi wa, kʼi ñwʼo̩na che o̩gba-mi; tak Ondu kʼame̩ atene owñ le̩ awʼunyi-wñ achigili. Onuche̩ e-alo kʼame̩ ayo̩ ñw u le̩, me̩ go, owñ awa, Jihofa ki nʼe̩wñ du ka-i."
MAL,3,2,"E̩ne̩ muda abʼo̩jo̩ ewa-wñ jo̩? I kwo tejugede, e̩ne̩ adago? Todu owñ dab una utolo ki ayo̩ ebije kpai o̩che̩ ku ma du gwʼukpo;"
MAL,3,3,"i agugu dab e̩ne̩ ki ayo̩ ajifa kʼi fʼu gwe̩ hiolo. I agwe̩ amo̩ma Lifai hiolo, i la agwe̩ ma dab O̩jamalia kpai ajifa; taku ma akʼe̩wñ ele wa ñwu Jihofa lʼo̩na o̩kpakpa."
MAL,3,4,"Tak e̩wñ ele ki Juda kpai Je̩rusale̩m akowa anyo̩ Jihofa eju dabe̩ne̩ kʼo̩jo̩ igbegbele le̩, kpʼalu ki de̩ o̩do̩ o̩do̩ ki lale."
MAL,3,5,"Tak omi ate̩me̩rʼume̩ tod ajo̩; oñ nagbibenu piopio nyʼamochu, kpai abo ku ma tene o̩ya one̩ kpai abo ku ma go̩ olemi kpai abo ku ma che abuko̩lo̩ uji ef o̩me̩ ku ma ra ñwu ma, kpai abo ku ma che o̩yaukuo̩ko̩ kpai e̩ne̩ ki ma nʼata n uji; kpai abo ku ma fʼilowa ke̩che̩ tʼo̩wo̩ʼka, ku ma ma la railo mi n, Jihofa ki nʼe̩wñ du ka-i."
MAL,3,6,"Todu omi Jihofa arida n; todule̩ ame̩, amo̩ma Jeko̩b ma lie̩ rinyo̩ kpa n."
MAL,3,7,"Akwʼe̩gba amata-me̩ me̩ te̩tarida bʼe̩wñ uhio̩me̩-mi te̩, me̩ la de n. Mudabiwa aba mi, tak u nadabiwa aba me̩, Jihofa ki nʼe̩wñ du ka-i. Ama me̩ kakini, Ugbo a dʼo̩na tinyo̩, tak a dabi?"
MAL,3,8,"One̩ achʼO̩jo̩ uji? Me̩ muda ache mi uji. Ama me̩ kakini, Ugbo a chʼe̩ uji? Owñ chʼugbo e̩wñ ukpe̩gwa-me̩ kpai ugbo e̩wñ edu ne ate̩."
MAL,3,9,"Ama fʼume̩ mu me̩; todu ame̩ ache mi uji gbo, owñ chʼabo ichi-i du."
MAL,3,10,"Jihofa ki nʼe̩wñ du kakini, me̩ mʼe̩wñ ukpe̩gwa le̩ chaka ko wa jʼef aka-wñ, kʼuje̩wñ ki dʼunyi-mi, ku me̩ nʼe-le̩ jʼumi ma, abe̩k omi ma abi ope efojale ñwu me̩ kʼu dʼe̩nyo̩ danyʼume̩ oji kʼuña ma ño̩ bʼo̩ jo̩ ge̩ n."
MAL,3,11,"Tak omi adejurʼafʼe̩wñ lie̩ le̩ todu me̩, kʼi we ekpʼe̩ro ane̩-me̩ bie̩; e̩ro achiwebe̩te̩ma oko-me̩ aña rinyo̩ o̩gba tak iko-wñ jo̩ n, Jihofa, ki nʼe̩wñ du ka-i."
MAL,3,12,"Abo uche̩ichi du la ado̩ me̩ kʼabo ki gbede; todu ame̩ amud ane̩ ube̩do̩, Jihofa ki nʼe̩wñ du ka-i."
MAL,3,13,"O̩la o̩kʼo̩ko me̩ te̩taka nyʼumi, Jihofa ka-i. Me̩ muda akakini, E̩wñ chʼo̩la kʼa ka nyʼuwe̩?"
MAL,3,14,"Ame̩ kakini, Ere̩ Jihofa chʼofo; ede o̩la kʼi ñwa ñw a kpai ukpo eku eko nyʼo̩la alule̩ o̩gba Jihofa ki nʼe̩wñ du, ugbo ile-wñ de̩?"
MAL,3,15,"Fa-i awa la dʼabo ku ma ke ko abo ku ma gbede; abo ku ma chʼe̩wñ bibi anana nyʼo̩gba; ochochi, ma la jʼO̩jo̩ ma oñ ma mufu tane̩."
MAL,3,16,"Tak abo ku ma railo Jihofa nako̩la ñw o̩la-ma. Jihofa neti, i la gbo̩, oñ ma fʼo̩takada urewa abo ku ma railo Jihofa ku ma la dibetʼodu-wñ ko̩ o̩gba-wñ."
MAL,3,17,"Abo le̩ la achʼabo e-mi, Jihofa ki nʼe̩wñ du ka-i, ma achʼabo e-mi ogbolo o̩jo̩ kʼu nache te̩; omi la adʼo̩wo̩ mʼuma alu kʼata o̩ma adʼo̩wo̩ mʼo̩ma-wñ onugo kʼi arʼo̩."
MAL,3,18,"Tak ame̩ adabiwa amejuma ojoji e̩no̩kpakpa kpai e̩ne̩bibi, kpai ojoji e̩ne̩ ki arʼO̩jo̩ kpai e̩ne̩ ki ma arʼo̩ n."
MAL,4,1,"Todu, go, o̩jo̩-wñ awa, una-wñ ajo dabe̩ne̩ kʼe-aido; oñ abo ku ma ke du, kpai abo ku ma chʼuko̩lo̩ bibi du, amud elikpo oj inata; o̩jo̩ ki awa le̩ agu uma jo rinyo̩, Jihofa ki nʼe̩wñ du ka-i, tʼili, tʼe̩to̩-wñ i ato̩no̩ ñwu ma n."
MAL,4,2,"Ama olu e-o̩kpakpa akwane̩ ñw ame̩ ku me̩ railo odu e-mi, o̩ga echekpa adʼ ika-wñ. Tak ame̩ adufu añwugu dab amo̩ma okuno̩ ku ma kwef unyi dufu."
MAL,4,3,"Tak ame̩ afʼame̩ne̩bibi kpetili mane̩; todu ama adab elulu kʼadaba e̩re̩-me̩ atʼo̩ mane̩ o̩jo̩ kʼu nache e̩wñ le̩, Jihofa ki nʼe̩wñ du ka-i."
MAL,4,4,"Me̩ nadibekado uko̩-o̩la Mose̩s adu-mi, owñ chʼe̩wñ uhio̩me̩ kpai ajo̩ o̩kpakpa eka kʼu ñwa ñw u oji Ho̩re̩b le̩ tod abo Israe̩l chaka."
MAL,4,5,"Me̩ go, nakpʼE̩laija akache̩ le̩ wa ñwu me̩ o̩gba tak o̩jo̩ inaina ki abailo e-Jihofa le̩ wa."
MAL,4,6,"Owñ la arʼe̩do̩ amata da abʼamo̩ma-ma, oñ e̩do̩ amo̩ma arida abʼamata-ma; tode̩gba kʼomi lewa anʼama ena fʼane̩ le̩ chile̩che̩."
MAT,1,1,"O̩takada o̩lo̩pu Jisus Kraisti o̩ma Defid, o̩ma Ebraham o̩gba o̩gba de̩."
MAT,1,2,Ebraham bi Aise̩k. Aise̩k la bi Jeko̩b. Jeko̩b la bi Juda kpʼamo̩maye-wñ.
MAT,1,3,Tamar la bi Pe̩re̩z kpai Ze̩ra ñwu Juda. Pe̩re̩z la bi He̩zro̩n. He̩zro̩n la bi Ram.
MAT,1,4,Ram la bi Aminadab. Aminadab la bi Naasho̩n. Naasho̩n la bi Salmo̩n.
MAT,1,5,Rehab la bi Boaz ñwu Salmo̩n. Rutu la bi Obe̩d ñwu Boaz. Obe̩d la bi Je̩si.
MAT,1,6,Je̩si la bi Defid kʼi chʼonu. E-Uraya le̩ la bi So̩lo̩mo̩n ñwu Defid.
MAT,1,7,So̩lo̩mo̩n la bi Reho̩boam. Reho̩boam la bi Abaija. Abaija la bi Esa.
MAT,1,8,Esa la bi Jeho̩shafat. Jeho̩shafat la bi Jo̩ram. Jo̩ram la bi Uzaya.
MAT,1,9,Uzaya la bi Jotam. Jotam labi Ehaz. Ehaz la bi He̩ze̩kaya.
MAT,1,10,He̩ze̩kaya la bi Manase. Manase la bi Amo̩n. Amo̩n la bi Josaya.
MAT,1,11,Josaya la bi Je̩konaya kpʼamo̩maye-wñ iko ku ma mʼuma chʼodo nyi Babilo̩n.
MAT,1,12,Abu ku ma la mʼuma chʼodo nyi Babilo̩n taku Je̩konaya bi She̩altie̩l. Shealtie̩l la bi Ze̩ro̩babe̩l.
MAT,1,13,Ze̩ro̩babe̩l la bi Abihud. Abihud la bi E̩layakim. E̩layakim la bi Ezo̩r.
MAT,1,14,Ezo̩r la bi Zado̩k. Zado̩k la bi Akim. Akim la bi E̩liud.
MAT,1,15,E̩liud la bi E̩leaza. E̩leaza la bi Matan. Matan la bi Jeko̩b.
MAT,1,16,Jeko̩b la bi Jose̩f kʼi chʼo̩ko̩ Me̩ri kʼi bi Jisus ku ma do̩ ko̩ Kraisti le̩.
MAT,1,17,Abe̩le̩ o̩gba o̩gba du akwo Ebraham gbogbo wa Defid chʼo̩gba o̩gba me̩gwe̩le̩; akwo Defid gbogbo wʼe̩gba ku ma mʼuma chʼodo nyi Babilo̩n ño̩ chʼo̩gba o̩gba me̩gwe̩le̩; oñ akwʼe̩gba ku ma mʼuma chʼodo nyi Babilo̩n gbogbo wa Kraisti la chʼo̩gba o̩gba me̩gwe̩le̩ ge̩.
MAT,1,18,"Oñ alu ku ma bi Kraisti la de̩ kakini, Abu ku ma mʼiye-wñ Me̩ri du kpe̩ Jose̩f, o̩gba taku ma wa dama kpʼo̩la-ma, ma li abu kʼi defu lugbo Afu Kiafo̩."
MAT,1,19,"Oñ abu ku Jose̩f o̩ko̩-wñ chʼe̩no̩kpakpa, ki ma la dʼowñ e̩do̩ kʼi adʼu nye̩ña ejo̩ja n, i nʼeku etʼo̩ no̩ ejubi."
MAT,1,20,"Abu kʼi la nʼibe e̩wñ-i akpe̩, go, onuche̩ Ondu kwotejugede ñw u ef o̩na kʼi na. I kakini, Jose̩f, uwe̩ o̩ma Defid, e̩ ki railo Me̩ri, o̩ya-we̩ le̩ egba n; todu efu-wñ kʼi nyo̩ le̩ kwʼugbo Afu Kiafo̩."
MAT,1,21,"Owñ la abi o̩ma e̩ne̩ke̩le̩, tak uwe̩ adʼodu-wñ ko̩ Jisus; todu owñ ajadu abo-wñ bʼadure-ma te̩."
MAT,1,22,"Oñ o̩gbo̩ e̩wñ-i du wa che todu kʼe̩wñ kʼOndu ka lef akache̩ le̩ ki che̩ kakini,"
MAT,1,23,"Me̩ go, igbe̩le̩ ki ma mʼe̩ne̩ke̩le̩ n le̩ adefu,"
MAT,1,24,"Tak abu ki Jose̩f kwane̩ kwef olu i che alu kʼonuche̩ Ondu ñwa ñw u, oñ i mʼo̩ya-wñ gba;"
MAT,1,25,i muda mʼowñ n gbogbo wʼe̩gba kʼi fʼo̩ma e̩ne̩ke̩le̩ bi; tak i dʼodu-wñ ko̩ Jisus.
MAT,2,1,"Oñ abu ku ma fi Jisus bi Be̩tle̩he̩m e-Judia o̩kpanachi onu He̩ro̩d, me̩ go, amakuli kwʼolodudu lewa Je̩rusale̩m, ma kakini,"
MAT,2,2,Ugbo e̩ne̩ ku ma bi kʼi chʼonu amaJu de̩? todu a li awo-wñ o̩wo̩ olodudu oñ a wa adojikane̩ ñw u-i.
MAT,2,3,"Tak abu kʼonu He̩ro̩d gbo̩, e̩do̩ ñwañwala je̩ ñw u kpai o̩chaka abo Je̩rusale̩m-i n."
MAT,2,4,"Tak i fʼamagboji amatama kpai amako̩takada amone̩ do̩ jeju, oñ i tene ugbo ma ugbo ku ma abi Kraisti."
MAT,2,5,"Oñ ma ka ñw u kakini, Be̩tle̩he̩m e-Judia; todu abe̩le̩ ma ko̩ lef akache̩ kakini,"
MAT,2,6,"Oñ uwe̩ Be̩tle̩he̩m, ane̩ Judia,"
MAT,2,7,E̩gbale̩ He̩ro̩d fʼamakuli do̩ wʼubi oñ i tene ugbo ma o̩bie̩ o̩bie̩ adiko kʼawo le̩ kwotejugede.
MAT,2,8,"Tak i kpe̩ ma nyi Be̩tle̩he̩m kakini, Me̩ le, me̩ gwili o̩la o̩ma le̩ o̩bie̩ o̩bie̩. Oñ e̩gba ku me̩ fʼu li me̩ mʼohi-wñ du dabi wa ñwu mi, kʼomi onugo kʼu wa adojikane̩ ñw u ge̩."
MAT,2,9,"Oñ abu ku ma fʼomu onu gbo̩ ma le ma; me̩ go, awo ku ma li o̩wo̩ olodudu la tʼuma o̩gba gbogbo tak i lewa dago ate̩ ugbo kʼo̩ma le̩ de̩."
MAT,2,10,"Oñ abu ku ma fʼawo le̩ li, eyo̩ ku ma yo̩ i nana tabale̩."
MAT,2,11,"Tak abu ku ma mugudu tef unyi ma fʼo̩ma kekele le̩ li kpai Me̩ri, iye-wñ, oñ ma lewa bʼane̩ ma adojikane̩ ñw u. Taku ma mʼe̩wñ akoko-ma tu, ma kʼo̩jamalia, kpai o̩bia frankinse̩ns kpai otulale mur chʼowñ ele."
MAT,2,12,"Oñ abu kʼO̩jo̩ fʼuka je̩ ñwu ma ef o̩na ku ma we edabi nyʼugbo He̩ro̩d, ma mudakubi le o̩na omune̩ tʼane̩-ma."
MAT,2,13,"Abu ku ma la kwʼo̩mo̩ le, me̩ go, onuche̩ Onduʼka kwotejugede ñwu lose̩f ef o̩na kʼi na, i kakini, Kwane̩, kʼe̩ mʼo̩ma kekele kpai iye-wñ ko kʼe̩ ra nyʼIjipti, kʼe̩ dʼo̩mo̩ gbogbo nyʼe̩gba kʼu naka ñw e̩; todu He̩ro̩d ache kʼi tene oji o̩ma kekele le̩ kʼi mʼu du kpa tinyo̩."
MAT,2,14,"Tak i kwane̩, i mʼo̩ma kekele le̩ kpai iye-wñ ko odu, oñ i kwʼo̩mo̩ le tʼIjipti,"
MAT,2,15,"i la dʼo̩mo̩ gbogbo taku He̩ro̩d ku; todu kʼe-kʼOndu ka lef akache̩ le̩ ki che̩ kakini, Ijipti oñ u do̩ O̩ma-mi kwo wa."
MAT,2,16,"E̩gbale̩ abu ki He̩ro̩d li ka kʼamakuli le̩ chʼo uke̩, i ke̩do̩fulu nana, oñ i fʼuche̩ kpe̩ nakpa amo̩ma e̩ne̩ke̩le̩ du ku ma jo̩ Be̩tle̩he̩m kpai abo adogbe adogbe-wñ chaka, ku ma bi akwʼo̩do̩ meji gbogbo wʼe̩gbale̩, alu kʼiko-wñ de̩ kʼi fʼili-wñ gwa obie̩ ugbo amakuli le̩."
MAT,2,17,"E̩gbale̩ e̩wñ ku ma ka lefu Je̩re̩maya, akache̩, le̩, che̩ kakini,"
MAT,2,18,"Ma gbʼomuko̩la Rama,"
MAT,2,19,"Ama abu ki He̩ro̩d leku, me̩ go, onuche̩ Onduʼka kwotejugede ñwu Jose̩f ef o̩na kʼi na Ijipti, i kakini,"
MAT,2,20,"kwane̩, kʼe̩ mʼo̩ma kekele le̩ kpʼiye-wñ ko kʼe̩ lo tʼane̩ Israe̩l; todu abo ku ma feju oji o̩ma kekele le̩ leku me̩."
MAT,2,21,"Tak i kwane̩, i mʼo̩ma kekele le̩ kpʼiye-wñ ko, oñ i lewa ane̩ Israe̩l."
MAT,2,22,"Abu kʼi la gbo̩ ka kʼArke̩laus jʼonu Judia koji He̩ro̩d ata-wñ, i railo enyʼo̩mo̩. Tak abu kʼO̩jo̩ juka ñw u ef o̩na kʼi na, i mudabi tʼo̩wo̩ʼka oj ane̩ Galili."
MAT,2,23,"Oñ i lewa fʼodo do ef ewo ku ma do̩ ko̩ Nazare̩t, todu kʼe-ku ma ka lef amakache̩ kʼi che̩, kakini."
MAT,3,1,"Oñ adiko le̩ Jo̩n, kʼi ache baptism, lewa atakoya ef ajetachi ane̩ Judia."
MAT,3,2,"I kakini, Me̩ ribeda, todu ojane̩ e-efojale me̩rʼo̩wo̩ me̩."
MAT,3,3,"Todu owñ le̩ chʼe̩ne̩ ku ma kʼo̩la-wñ lef Aizaya akache̩, kakini,"
MAT,3,4,"Oñ e̩wñ ki Jo̩n le̩ ko bʼo̩la ma, ma nʼedudu inyakulumi hi, i la dʼaño̩ lʼago-wñ de; e̩wñ kʼi aje̩ chʼakubaliba kpʼiño̩ oko."
MAT,3,5,E̩gbale̩ abo Je̩rusale̩m kpʼabo Judia kpʼabo kʼi dab ohimini Jo̩rdan jo̩ chaka kwodufu nyʼugbo-wñ.
MAT,3,6,Oñ i nache ma baptism ef ohimini Jo̩rdan abu ku ma jʼagbalu adure-ma.
MAT,3,7,"Ama abu kʼi li ka kʼabo Farisi kpʼabo Sadiusi wewe awʼugbo baptism le̩, i ka ñwu ma kakini, Ame̩, amato̩ olijo! E̩ne̩ juka ñwu me̩ ku me̩ ra bʼuwe̩do̩ kʼi ache kʼi wa te̩?"
MAT,3,8,Todule̩ ame̩ ki rʼe̩ro kʼi chʼeju ibe erida.
MAT,3,9,"Me̩ ki we eka ef ume̩ kakini, Ata-wa kʼa ne̩ chʼEbraham; todu eka naka ñwu me̩-i, kakini, O̩jo̩ neke kʼamo̩ma kwane̩ ñwu Ebraham kwef okuta ki jo̩-i."
MAT,3,10,O̩kanyi tʼane̩pe̩te̩ ugbo ili oli ki jo̩-i me̩; oñ ma alʼoli du kʼi ma rʼe̩ro o̩me̩me̩le̩ n wane̩ ku ma ko rikpolo tʼef una.
MAT,3,11,"Omi ache me̩ baptism ef omiofo tef ibe erida, mana. Iñmi E̩ne̩ ki muda dʼubi-mi awa chetʼe-mi le, u bebʼe̩da e̩re̩-wñ jo̩ kʼu nane̩ n. Owñ le̩ ache me̩ baptism ef Afu Kiafo̩ kpʼuna."
MAT,3,12,"O̩fe̩fe̩ ufo̩ka-wñ dʼef o̩wo̩-wñ me̩, i la ache kʼajita ugwo̩ka-wñ ki fe̩ hiolo. Tak i ayʼo̩ka-wñ nyʼaka; i muda anʼuna ki ma jʼalu n gu igbogbo-wñ jo."
MAT,3,13,E̩gbale̩ Jisus kwo Galili lewa eti Jo̩rdan ugbo Jo̩n kʼi chʼo baptism.
MAT,3,14,"Jo̩n muda che kʼi kpo̩na nyʼu, i kakini, Omi kʼeku aku mi kʼuwe̩ ki che mi baptism, uwe̩ ñʼawʼugbo mi?"
MAT,3,15,"Ama Jisus dohi ñw u kakini, E̩ je̩ abe̩le̩ ta; todu abe̩le̩ i cheju-wñ kʼa fʼe̩wñ o̩kpakpa du chekpa. Tak i je̩."
MAT,3,16,"Oñ abu kʼi fʼiJisus che baptism, ababale̩ i mute̩gu kwef omi; me̩ la go, efojale muchite̩, oñ i li Afu O̩jo̩ abu kʼi agwo̩ru awa dab ikede, kʼi la awʼoji-wñ."
MAT,3,17,"Me̩ la go, omuko̩laʼka ka kwʼefojale kakini, Owñ-i chʼO̩ma ufe̩do̩-mi e-kʼu fʼuyo̩-mi li ef uwñ."
MAT,4,1,E̩gbale̩ Afu mʼiJisus du le tef aje̩tachi kʼAbulumone̩ ki jʼo̩ ma.
MAT,4,2,"Tak abu kʼi jialu o̩jo̩ o̩gbo̩ meji, kpʼodu o̩gbo̩ meji, ubi le̩ ebi kwokpʼo̩."
MAT,4,3,"Tak ajone̩ma le̩ te̩ wa ka ñw u, kakini, Iche̩wñ kʼuwe̩ chʼO̩ma O̩jo̩, e̩ ka ñw okuta ki jo̩-i ki mud uje̩wñ."
MAT,4,4,"I muda dohi kakini, I che̩ko̩tane̩ kakini,"
MAT,4,5,"E̩gbale̩ Abulumone̩ mʼowñ du le tef ewo kiafo̩ le̩, oñ i mʼu du gugu ochigene unyi O̩jo̩,"
MAT,4,6,"oñ i ka ñw u kakini, Iche̩wñ kʼuwe̩ chʼO̩ma O̩jo̩, mʼo̩la-we̩ du ro̩ tane̩; todu i che̩ko̩tane̩ kakini,"
MAT,4,7,"Jisus ka ñw u kakini, I laño̩ che̩ko̩tane̩ kakini,"
MAT,4,8,"Abulumone̩ le̩ ño̩ dabi mʼowñ du le tʼoj uwo kʼi gbo̩gba tabale, oñ i mʼojane̩, ojane̩ ile̩-i du du ñʼo̩, kpʼojima-wñ."
MAT,4,9,"Oñ i ka ñw u kakini, Iche̩wñ kʼe̩ leane̩ adojikane̩ ñwu mi, nakʼe̩wñ-i du ñw e̩."
MAT,4,10,"E̩gbale̩ Jisus ka ñw u kakini, Lo we̩, Setan! todu i che̩ko̩tane̩ kakini,"
MAT,4,11,"E̩gbale̩ Abulumone̩ tʼowñ no̩; me̩ la go, amonuche̩ O̩jo̩ mute̩wa ache e̩wñ ñw u."
MAT,4,12,"Oñ abu kʼi gbo̩ ka ku ma mʼiJo̩n du ñwu ma mu, i mudawubi tʼiGalili."
MAT,4,13,"Tak i kwo Nazare̩t wa gugu Kapanahum kʼi dʼo̩lʼohimini, ojane̩ Ze̩biulo̩n kpai Naftali;"
MAT,4,14,"todu kʼo̩la ku ma ka lef Aizaya akache̩ kʼi che̩ kakini,"
MAT,4,15,"Ane̩ Ze̩biulo̩n kpʼane̩ Naftali,"
MAT,4,16,amone̩ du ku ma te̩te̩ gugu ef e̩chubi le̩ fʼugane̩ lile li me̩;
MAT,4,17,"Akwe̩gba le̩ Jisus chane̩ etakoya, i nakakini, Me̩ ribeda; todu ojane̩ e-efojale me̩ro̩wo̩ me̩."
MAT,4,18,"Oñ abu kʼi alule̩ etʼohimini Galili, i fʼamo̩maye meji li, Saimo̩n ku ma do̩ ko̩ iPita kpʼAnduru, o̩maye-wñ; ma jʼarʼiga ef ohimini; todu ma chʼamekwuji."
MAT,4,19,"Tak i ka ñwu ma kakini, Me̩ lewa tʼumi ubi, oñ nako me̩ chʼamekwuji ku me̩ mʼamone̩."
MAT,4,20,"Ababale̩ ma la tʼiga-ma no̩, ma tʼo̩ ubi."
MAT,4,21,"Oñ abu kʼi kwʼo̩mo̩ alo i fʼamo̩maye meji omune̩ li, Jeme̩s e-Ze̩be̩di kpai Jo̩n o̩maye-wñ; ma jʼef o̩ko̩ kpai Ze̩be̩di ata-ma añwʼiga-ma che. I la fʼuma do̩."
MAT,4,22,"Ababale̩ ma la tʼo̩ko̩ kpʼata-ma no̩, oñ ma tʼo̩ ubi."
MAT,4,23,"Taku Jisus fʼo̩gbo̩ ane̩ Galili du le ako̩ ma e̩wñ ef unyi ujeju-ma. I la nʼakoya Uche̩nyo̩ Ojane̩ ata, kpʼo̩ga du kpʼe̩gbo du ef amone̩ le̩ ache kpa."
MAT,4,24,"Tak inabali-wñ ledufu nyʼo̩gbo̩ ane̩ Siria du, oñ ma mʼabo ku ma nʼe̩wñ e̩bie̩ne̩ o̩la ko wʼugbo-wñ, e-kʼo̩ga ojoji ojoji kpʼuwa mʼuma ne̩ gaga, kpʼabo ku ma nʼebili kpʼabo ku ma chʼajukpakpa kpʼabo̩ga ekuto̩la; oñ i fʼo̩ga-ma che."
MAT,4,25,O̩wo̩ amone̩ lile la kwo Galili kpai De̩kapo̩lis kpai Je̩rusale̩m kpai Judia kpʼejudaba Jo̩rdan wa darʼo̩ ubi.
MAT,5,1,"Oñ abu kʼi fʼo̩wo̩ amone̩ li, i mute̩gu nyʼibe̩ uwo; abu kʼi kwoguguane̩, amako̩che̩-wñ la wʼugbo-wñ."
MAT,5,2,Oñ i mʼalu-wñ chi nako̩ ma e̩wñ kakini:
MAT,5,3,"Ame̩nale ef afu gbede, todu ojane̩ e-efojale chʼe-ma."
MAT,5,4,"Abo ku ma daido̩ gbede, todu ma anyʼuma e̩do̩."
MAT,5,5,"Abo ku ma de̩ chikimi gbede, todu ama aje̩ ane̩ ile̩ e̩wñ ogu."
MAT,5,6,"Abo kʼebi kpʼalugbe̩ e̩wñ o̩kpakpa akpa ma gbede, todu efu-ma ako̩."
MAT,5,7,"Abo ku ma li ejumomi one̩ gbede, todu ma ali ma ejumomi."
MAT,5,8,"Abo kʼe̩do̩-ma de̩ hiolo gbede, todu ama afʼeju-ma dʼO̩jo̩."
MAT,5,9,"Abo ku ma bʼuja gbede, todu ma ado̩ ma ko̩ amo̩ma O̩jo̩."
MAT,5,10,"Abo ku ma doli ma tod o̩kpakpa gbede, todu ojane̩ e-efojale chʼe-ma."
MAT,5,11,"Me̩ gbede, e̩gba du ku ma kicha ñwu me̩, ku ma doli me̩ ku ma laño̩ ka e̩wñ bibi du nyʼume̩ olemi ofo todu mi."
MAT,5,12,Me̩ yo̩; me̩ nagwoguyo̩; todu o̩me̩ ku ma ara ñwu me̩ efojale chenana; todu abu ku ma doli amakache̩ ku ma jʼo̩gba-me̩ le̩ de̩.
MAT,5,13,"Ame̩ chʼomu ane̩-ile̩. I muda che̩wñ kʼomu mud o̩gbo̩, e̩wñ ma adu tʼef uwñ kʼi ñʼarinyo̩ ta? I nyo̩ ku ma nʼache e̩wñ ge̩ n, chai ekorinyo̩ ma akorinyo̩ o̩do̩da kʼamone̩ ki fʼu kpetili mʼane̩."
MAT,5,14,Ame̩ chʼugane̩ ile̩. Ewo ki dʼoj uwo jʼamaja n.
MAT,5,15,"Ma la adʼuna tʼagege ku ma dʼu gugu of agba n, chai oj akete; tak i amʼane̩ ne̩ ñw abo du ku ma jʼef unyi le̩."
MAT,5,16,"Abe̩le̩ ugane̩-me̩ ki namʼane̩ ne̩ o̩gba amone̩, todu ku ma ki li uko̩lo̩-me̩ o̩me̩me̩le̩, ku ma la dʼojima ñw Ata-me̩ kʼi dʼefojale."
MAT,5,17,"Me̩ ki nʼibe ka kʼu wa kʼu fʼaba o̩lo̩da kpʼo̩la amakache̩ la n; u lewa kʼu la n, chai todu kʼu che kʼi jo̩ kpa."
MAT,5,18,"Todu, ami, naka ñwu me̩ kakini, Gbogbo tak efojale kpʼane̩-ile̩ ki lale rinyo̩, ina-wñ re okate kpʼomi-wñ re okate alale rinyo̩ bʼo̩lo̩da te̩ n, gbogbo tak o̩chaka-wñ wache."
MAT,5,19,"Todule̩ e̩ne̩ du ki fʼo̩la uko̩ ki nya-i okate la, kʼi laño̩ kʼamone̩ abe̩le̩, ma adʼe̩ne̩ le̩ ko̩ e̩ne̩ ki nya ojane̩ e-efojale; e̩ne̩ du ki muda che teju-wñ kʼi laño̩ dʼu ko̩ one̩, ma adʼe̩ne̩ le̩ ko̩ e̩ne̩ lile ojane̩ efojale."
MAT,5,20,"Todu eka naka ñwu me̩-i kakini, Iche̩wñ kʼo̩kpakpa e-me̩ ma tʼe-amako̩takada kpʼe-amiFarisi le ge̩-ge̩ n, i nʼugbo du ku me̩ ñʼagudu tʼojane̩ e-efojale n."
MAT,5,21,"Ame̩ gbo̩ ku ma ka ñw abo igbele kakini, E̩ ki kpone̩ n; e̩ne̩ du kʼi la kpone̩, ajo̩ i fa bʼo̩la-wñ ma le̩."
MAT,5,22,"Omi muda ka ñwu me̩ kakini, E̩ne̩ du kʼi chʼawe̩do̩ rʼo̩maye-wñ, fʼajo̩ fa bʼo̩la-wñ ma me̩; e̩ne̩ du kʼi la ka ñw o̩maye-wñ kakini, Uwe̩ e̩nidada, fʼo̩la abo̩hiala fa bʼo̩la-wñ ma le̩; oñ e̩ne̩ kʼi kakini, Uwe̩ e̩ne̩fule̩fu! i fʼuña ubie̩ e-una fa bʼo̩la-wñ ma me̩."
MAT,5,23,"Todule̩ iche̩wñ kʼuwe̩ anʼe̩wñ ele-we̩ wa kʼe̩ dʼu tʼoj ubo̩ iche̩bo̩, o̩mo̩ tak e̩ rewa ka kʼo̩maye-we̩ nʼo̩la kpʼuwe̩,"
MAT,5,24,"mak e̩ tʼe̩wñ ele-we̩ no̩ o̩gba ubo̩ iche̩bo̩ o̩mo̩, oñ e̩ lo kʼe̩ fʼo̩la-we̩ kpʼo̩maye-we̩ ño̩ru ejodudu, tak e̩ wa kʼe̩ dʼe̩wñ ele-we̩ wa che."
MAT,5,25,"E̩ nachʼali e̩nyo̩ kpʼe̩no̩la-we̩ piopio abu kʼuwe̩ kpʼowñ jʼej o̩na ale, tode̩gba kʼe̩no̩la-we̩ amʼuwe̩ du ñw akajo̩ kʼakajo̩ la amʼuwe̩ du ñw idegeli, ku ma laño̩ mʼuwe̩ du rikpolo tef unyiuga;"
MAT,5,26,"ami, naka ñwe̩, inʼugbo du kʼe̩ kwʼo̩mo̩ dufu n gbogbo tak e̩ fʼo̩me̩ anini otitala ra."
MAT,5,27,"Ame̩ gbo̩ ku ma kakini, E̩ ki tene o̩ya e̩ne̩ omune̩ n."
MAT,5,28,"Omi muda ka ñwu me̩ kakini, E̩ne̩ kʼi agʼonobule̩ kʼe̩ño̩-wñ dʼe̩do̩-wñ, mu te̩ mʼo̩ ef e̩do̩-wñ me̩."
MAT,5,29,"I la che̩wñ kʼeju-we̩ e-awo̩to̩ fʼe̩ dahi, mʼu ne̩ kʼe̩ dʼu rikpolo tinyo̩ bʼo̩la-we̩ te̩; todu i nʼile ñw e̩ kʼe̩wñ año̩la-we̩ʼka kʼi lenyo̩, ku ma la we edʼo̩gbo̩ año̩la-we̩ du rikpoʼo̩ tef uña ubie̩."
MAT,5,30,"I la che̩wñ kʼo̩wo̩-we̩ awo̩to̩ fʼe̩ dahi, mʼu ko̩da kʼe̩ dʼu rikpolo tinyo̩ bʼo̩la-we̩ te̩; todu i nʼile ñw e̩ kʼe̩wñ año̩la-we̩ʼka kʼi lenyo̩ kʼo̩gbo̩ año̩la-we̩ chaka kʼi we elo tef uña ubie̩."
MAT,5,31,"Ma laño̩ kakini, E̩ne̩ ki adʼo̩ya-wñ tinyo̩ kʼi namʼo̩takada e̩daru du ñw u;"
MAT,5,32,"omi muda ka ñwu me̩ kakini, E̩ne̩ du kʼi adʼoya-wñ tinyo̩, ki ma chʼutodu abutabu-wñ n, mak owñ chʼe̩wñ kʼi ajo̩ko̩. E̩ne̩ du kʼi la gbʼe̩ne̩ ku ma du tinyo̩ chʼo̩ya, o̩ya one̩ i te̩mʼo̩ le̩."
MAT,5,33,"Omune̩ de̩ ge̩: ame̩ gbo̩ ku ma ka ñw abo igbele kakini, E̩ ki ge̩bo̩ o̩lemi n, e̩wñ kʼe̩ ka kʼe̩ kpe̩bo̩ nʼo̩la-we̩ le̩, e̩ ki la che ñw Ondu."
MAT,5,34,"Ama omi aka ñwu me̩ kakini, Me̩ ki ge̩bo̩ du n, i chaka chʼe-efojale, todabu kʼi chʼede O̩jo̩,"
MAT,5,35,"i chaka chʼane̩-ile̩-i, todabu ki chʼe̩wñ kʼi akʼe̩re̩ no, i chaka chʼe-Je̩rusale̩m, todabu kʼi chʼewo Onu lile."
MAT,5,36,"E̩ ki la gʼoji-we̩ n, todabu kʼuwe̩ ma neke che kʼiloji-wñʼka kʼi mud efufu n, uwe̩ aneke che kʼi mud edudu n."
MAT,5,37,"Ama o̩la kʼe̩ ka kʼi chʼEba, eba; O̩da, o̩da; e-du kʼi tʼe-i le kwʼugbo e̩ne̩bibi le̩."
MAT,5,38,"Ame̩ gbo̩ ku ma kakini, Eju akoji eju, enyi la akoji enyi."
MAT,5,39,"Omi muda ka ñwu me̩ kakini, Me̩ ki ko̩wo̩de kpʼe̩ne̩bibi le̩ n; ama e̩ne̩ du kʼi akʼuwe̩ awo eti awo̩to̩, e̩ ño̩ mʼe-ekeji rida te̩ ñw u ge̩;"
MAT,5,40,"i la che̩wñ ki dʼe̩ne̩ʼka e̩do̩ kʼi dʼuwe̩ ajo̩ kʼi mʼafe̩-we̩ gba, e̩ ki ño̩ tʼotogbo no̩ ñw u kpo̩fo̩ ge̩;"
MAT,5,41,"e̩ne̩ kʼi la achʼe̩ atʼe̩ne̩ le kʼe̩ lebʼo̩ imailiʼka, e̩ lebʼo̩ eji."
MAT,5,42,"E̩ne̩ kʼi bi we̩ e̩wñ, e̩ nadʼu ñw u; oñ e̩ne̩ kʼi dʼowñ e̩do̩ kʼi me̩ e̩wñ ugbo we̩, e̩ ki dubigbʼo̩ n."
MAT,5,43,"Ame̩ gbo̩ ku ma kakini, E̩ ki fe̩do̩ ekeji-we̩, kʼe̩ la chulaka e̩nebi-we̩."
MAT,5,44,"Omi muda ka ñwu me̩ kakini, Ame̩ ki fe̩do̩ ame̩nebi-me̩, me̩ ki la chadua tod abo ku ma doli me̩,"
MAT,5,45,"todu kʼame̩ ki mud amo̩ma Ata-me̩ kʼi dʼefojale; todu i aje̩ ñw olu-wñ tadufu abʼoj ame̩ne̩bibi kpʼame̩ne̩nyo̩ ma, omi-wñ la alo̩ bʼoji ame̩no̩kpakpa kpai ame̩nuji ma."
MAT,5,46,"Todu iche̩wñ ku me̩ fe̩do̩ abo ku ma fe̩do̩ me̩, e̩wñ chʼuro̩me̩ ku me̩ ane̩? I chaka chʼamagbo̩kane̩ onugo chʼe-le̩ n?"
MAT,5,47,"I la che̩wñ kʼi chʼamo̩maye-me̩ kate oñ ame̩ agwa ma, e̩wñ chʼache tule-me̩? I chaka chʼabo uche̩ichi onugo chʼe-le̩ n?"
MAT,5,48,Todule̩ ame̩ ki chʼabo ku ma mufu kpa alu kʼAta-me̩ kʼi dʼefojale chʼE̩ne̩ ki mufu kpa.
MAT,6,1,Me̩ mʼo̩la-me̩ ne̩ ku me̩ ki we eche e̩wñ o̩kpakpa-me̩ eju amone̩ ku ma go; cho̩kpo̩ni ame̩ anʼuro̩me̩ du ugbo Ata-me̩ kʼi dʼefojale n.
MAT,6,2,"Todule̩ e̩gba kʼe̩ dʼe̩wñ chʼele ejumomi, e̩ ki fʼo̩kakachi o̩gba-we̩, alu kʼame̩nayechi ache ef unyi ujeju kpʼej o̩na, todu kʼamone̩ ki dʼojima ñwu ma n. Ami, naka ñwu me̩ kakini, Ma mʼuro̩me̩-ma gba kpa me̩."
MAT,6,3,"I muda chʼuwe̩, e̩gba kʼe̩ dʼe̩wñ chʼele ejumomi, e̩ ki je̩ ñw o̩wo̩-we̩ awohi kʼi ma e̩wñ kʼo̩wo̩-we̩ awo̩to̩ ache le̩ n,"
MAT,6,4,todu kʼele ejumomi-we̩ eche kʼi nadʼef umaja; tak Ata-we̩ kʼi agane̩ ef umaja adʼakoji-wñ ñw e̩.
MAT,6,5,"Oñ e̩gba ku me̩ chadua, ame̩ ki dʼalu kʼame̩nayechi de̩ n; todu edago ef unyi ujeju kpʼugwe̩ta o̩na achadua mʼuma e̩do̩, todu ku ma ki tejugede ñw amone̩. Ami, naka ñwu me̩ kakini, Ma mʼuro̩me̩-ma gba kpa me̩."
MAT,6,6,"Ama e̩gba kʼuwe̩ achadua, e̩ mugudu tef unyi-we̩ ejefu, tak abu kʼe̩ fʼo̩na re, e̩ nachadua ñw Ata-we̩ kʼi dʼef umaja; tak Ata-we̩ kʼi agane̩ ef umaja adʼakoji-wñ ñw e̩."
MAT,6,7,"E̩gba ku me̩ la chadua, me̩ ki kekale̩ ofo dabalu kʼabo uche̩ichi ache n; todu ama do̩ kakini, Ef o̩la ku ma ka jiji le̩ oñ O̩jo̩ agbʼomu-ma."
MAT,6,8,"Todule̩, ame̩ ki dab ama n; todu Ata-me̩ chema eku e̩wñ kʼi aku me̩ o̩gba taku me̩ biʼu."
MAT,6,9,"Todule̩, abu ku me̩ achadua le de̩ kakini:"
MAT,6,10,"Ojane̩-we̩ ki lewa,"
MAT,6,11,Dʼukpe̩ uje̩wñ o̩jo̩ʼka ñw a eñini;
MAT,6,12,"E̩ la tʼo̩me̩ kʼa je̩ no̩ ñw a,"
MAT,6,13,"E̩ ki ko wa nyʼef ajama n,"
MAT,6,14,"Todu iche̩wñ ku me̩ tʼuñwanane̩ amone̩ no̩ ñwu ma, Ata-me̩ e-efojale ñʼatʼe-me̩ no̩ ñwu me̩ ge̩,"
MAT,6,15,"i muda che̩wñ ku me̩ ma tʼuñwanane̩ amone̩ no̩ ñwu ma n, Ata-me̩ la atʼuñwanane̩ e-me̩ no̩ ñwu me̩ n."
MAT,6,16,"E̩gba ku me̩ la ajialu, me̩ ki bʼeju nyʼo̩wo̩ dab ame̩nayechi le̩ n; todu ma che kʼeju-ma ki kpa todu kʼi tejugede ñw amone̩ ka ku ma ajialu le̩. Ami, naka ñwu me̩ kakini, Ama mʼuro̩me̩-ma gba kpa me̩."
MAT,6,17,"Ama e̩gba kʼuwe̩ ajialu, e̩ dʼekpo kuru oji-we̩, kʼe̩ la fʼeju-we̩ gwe̩,"
MAT,6,18,"todu kʼalu kʼe̩ ji kʼi we etejugede ñw amone̩, chai ñw Ata-we̩ kʼi dʼef umaja; tak Ata-we̩ kʼi agane̩ ef umaja adʼakoji-wñ ñw e̩."
MAT,6,19,"Me̩ ki kʼe̩wñ akoko maja ñw o̩la-me̩ ane̩ ile̩ ugbo kʼojudu kpʼete̩kala aje̩ rinyo̩ n, kpʼugbo kʼamajoji agwagudu ku ma aji."
MAT,6,20,"Ama me̩ muda kʼe̩wñ akoko maja ñw o̩la-me̩ efojale, ugbo kʼojudu kpʼete̩kala ma aje̩ n, kpʼugbo kʼamajoji ma gwagudu n, ma la joji o̩mo̩ n."
MAT,6,21,"Todu, ugbo kʼe̩wñ akoko-we̩ de̩, o̩mo̩ oñ e̩do̩-we̩ la ade̩ kpo̩fo̩."
MAT,6,22,"Agege e-año̩la chʼeju. Todule̩, iche̩wñ kʼeju-we̩ kad ugboʼkate, mak o̩gbo̩ año̩la-we̩ du achʼugane̩;"
MAT,6,23,"i muda che̩wñ kʼeju-we̩ che bibi, o̩gbo̩ año̩la-we̩ du achubi. Todule, iche̩wñ kʼugane̩ kʼi dʼef uwe̩ chʼe̩chubi, mak e̩chubi le̩ gbe̩!"
MAT,6,24,"I nʼe̩ne̩ du kʼi neke chuko̩lo̩ adu ñw odu meji n; todu i ma chaka chulaka oka kʼi fe̩do̩ ekeji n, mak i amanyʼoka o̩la kʼi la adʼekeji rʼo̩che̩ke̩ne̩. Ame̩ neke chʼadu ñw O̩jo̩, ku me̩ laño̩ chʼadu ñw o̩ko̩ n."
MAT,6,25,"Lef e-le̩ naka ñwu me̩ kakini, Ame̩ ki dejiji tod onugo-me̩, e̩wñ ku me̩ aje̩ kpʼe̩wñ ku me̩ añmo̩ n, kpai tod año̩la-me̩, e̩wñ ku me̩ adu tʼo̩ n. Onugo one̩ tʼuje̩wñ le n? Año̩la la tʼe̩wñ ku ma du tʼo̩ le n?"
MAT,6,26,"Ame̩ ki kejurʼame̩we̩ ojale, ma gbe̩ e̩wñ n, ma la ja n, ma ya nyʼaka n; Ata-me̩ kʼi dʼefojale muda akʼe̩wñ ñwu ma je̩. Ame̩ chʼo̩me̩me̩le̩ tʼuma le n?"
MAT,6,27,"E̩ne̩ la dʼef ame̩ ku me̩ dejiji le̩, kʼi neke bʼohibo̩woʼka tʼo̩gba-wñ?"
MAT,6,28,"E̩wñ chi ku me̩ la dejiji e̩wñ ku me̩ adu tʼo̩la? Me̩ ki tejane̩ alu kʼo̩la ododo oko de̩, alu kʼi aya; i achakanya uko̩lo̩ n; i la achʼowu n;"
MAT,6,29,"ama naka ñwu me̩ kakini, I chaka che So̩lo̩mo̩n ef ojima-wñ chaka i kʼe̩wñ bʼo̩la ma dab oka ef e̩wñ-i n."
MAT,6,30,"I la che̩wñ kʼO̩jo̩ akʼe̩wñ abe̩le̩ tʼo̩la egbe oko, e-kʼi do̩mo̩ eñini, ku ma la kʼo ro̩ tef igbeli o̩na, i chʼe-me̩ tule nana n? Ame̩, abe̩do̩ ekono re."
MAT,6,31,"Todule̩, ame̩ ki we edejiji kakini, E̩wñ a aje̩? abe̩k e̩wñ a añmo̩? abe̩k e̩wñ a ako bʼo̩la ma?"
MAT,6,32,Todu abo uche̩ichi jʼafeju e̩wñ-i du; todu Ata-me̩ e-efojale chema ka kʼeku e̩wñ le̩ du aku me̩.
MAT,6,33,"Me̩ ki la feju Ojane̩ e-wñ kpʼo̩kpakpa-wñ ejodudu, taku ma akʼe̩wñ le̩ du manyʼu ñwu me̩."
MAT,6,34,"Todule̩ me̩ ki dejiji tod o̩jo̩ o̩na n. Todu, o̩jo̩ o̩na nʼejiji o̩la-wñ. E̩bie̩ne̩ ki de̩ eñini bʼeñini jo̩."
MAT,7,1,"Me̩ ki kajo̩ n, tode̩gba ku ma kajo̩ me̩."
MAT,7,2,"Todu ajo̩ ku me̩ du kajo̩ one̩, e-le̩ ma adʼu kajo̩ me̩, oñ e̩ñwa ku me̩ du ñwa e-one̩, e-le̩ ma adu ñwa e-me̩."
MAT,7,3,"E̩wñ chi kʼe̩ la go e̩wñ re kʼi dʼeju o̩maye-we̩, kʼe̩ ma la dibetʼigboli kʼi dʼeju e-we̩ n?"
MAT,7,4,"Abile kʼuwe̩ aka ñw o̩maye-we̩ kakini, To̩no̩ kʼu mʼe̩wñ re kʼi dʼeju-we̩ le̩ du tinyo̩? E̩ go, igboli la dʼeju e-we̩."
MAT,7,5,"Uwe̩ e̩nayechi, e̩ ki mʼigboli le̩ du tinyo̩ kwef eju e-we̩ ejodudu, e̩gbale̩ tak uwe̩ gane̩ nyo̩nyo̩ kʼe̩ dʼe̩wñ re tinyo̩ kwef eju o̩maye-we̩."
MAT,7,6,"Me̩ ki dʼe̩wñ kiafo̩ ñw amabia n; me̩ ki la kʼako̩ efufu ro̩ jʼane̩ o̩gba amoko n, tode̩gba ku ma nʼe̩re̩-ma fʼu kpetili mane̩, ku ma la arida afʼuwe̩ na."
MAT,7,7,"Me̩ bi, ma la adu ñwu me̩; me̩ feju, me̩ ali; me̩ dʼo̩wo̩ kʼo̩na, ma la abi ñwu me̩."
MAT,7,8,"Todu e̩ne̩ du kʼi abi, agba; oñ e̩ne̩ kʼi afeju, ali; ma la abi o̩na ñw e̩ne̩ kʼi adʼo̩wo̩ kʼo̩na."
MAT,7,9,"Abe̩k e̩ne̩ dʼef ume̩ kʼo̩ma-wñ abiʼu akala, kʼi adʼokuta ñw u?"
MAT,7,10,"Abe̩k i biʼu e̩ja, i adʼejo ñw u?"
MAT,7,11,"Todule̩ iche̩wñ kʼame̩ ku me̩ chʼame̩ne̩bibi chema e̩wñ e̩nyo̩ edu ñw amo̩ma-me̩, Ata-me̩ kʼi dʼefojale adʼe̩wñ ki nyo̩ ñw abo ku ma bi owñ tule n?"
MAT,7,12,"Todule̩, e̩wñ du kʼi che kʼi dʼume̩ e̩do̩ kʼamone̩ ki che ñwu me̩, mak abe̩le̩ ame̩ ki ño̩ che ñw amone̩ kpo̩fo̩: todu e-le̩ chʼoji o̩lo̩da kpʼo̩la amakache̩."
MAT,7,13,"Me̩ mugudu lʼalaku fiili le̩ wa; todabu kʼalaku kʼi adʼone̩ le tef ulenyo̩ ehenʼula, o̩na-wñ la chenʼabe̩, oñ abo ku ma jʼagudu lef e-le̩ chewewe."
MAT,7,14,"Todu, alaku kʼi adʼone̩ le tef iñmi de̩ fiili, o̩na-wñ la chʼekpamate̩, oñ abo ku ma liʼu de̩ ke̩."
MAT,7,15,"Me̩ mʼo̩la-me̩ ne̩ tod amakache̩ olemi ku ma le ef e̩wñ kʼamala ako bʼo̩la ma awʼugbo me̩, ejefu-ma chʼo̩gu kʼi chʼajefu."
MAT,7,16,Ugbo e̩ro-ma oñ me̩ ama ma. Ma kʼe̩ro achiwebe̩te̩ma o̩lʼoli ikeke? abe̩k e̩ro o̩gbaikolo o̩la e̩kaño̩?
MAT,7,17,"Abe̩le̩ oli e̩nyo̩ du arʼe̩ro o̩me̩me̩le̩, oli e̩che̩ muda arʼe̩ro bibi."
MAT,7,18,"Oli e̩nyo̩ neke rʼe̩ro bibi n, oli e̩che̩ la neke rʼe̩ro o̩me̩me̩le̩ n."
MAT,7,19,"Oli du kʼi ma rʼe̩ro o̩me̩me̩le̩ n ma alʼo̩ wane̩, ku ma mʼu du ro̩ tef una."
MAT,7,20,Todule̩ ugbo e̩ro-ma oñ me̩ ama ma.
MAT,7,21,"I chʼinade̩de̩ one̩ kʼi aka ñwu mi kakini, Ondu, Ondu, agudu tʼojane̩ efojale n, chai e̩ne̩ kʼi ache e̩wñ kʼi dʼAta-mi e-efojale e̩do̩."
MAT,7,22,"Iko le̩ amone̩ wewe aka ñwu mi kakini, Ondu, Ondu, i chʼef odu-we̩ oñ a kache̩ n? I chʼef odu-we̩ oñ a nʼamebili dufu n? I laño̩ chʼef odu-we̩ oñ a chʼuko̩lo̩ ukpahiu wewe n?"
MAT,7,23,"Ama e̩gba le̩ natʼoj omu ñwu ma kakini, U ma me̩ mama ta n: me̩ kwo bʼumi te̩, ame̩ amachuko̩lo̩ ugbite̩re̩-i."
MAT,7,24,"Todule̩, e̩ne̩ du kʼi agbʼo̩la-mi-i kʼi la ache, ma adʼu wawe e̩ne̩ke̩le̩ kʼi nʼibe, kʼi fʼunyi-wñ ko̩ oj apata;"
MAT,7,25,"tak omi ojale mugulo̩ wa, oñ omi lile lewa, afu laño̩ ju i lewa abʼunyi le̩ ma, i la wane̩ n; todu ma dʼe̩re̩-wñ nyʼane̩ oj apata le̩."
MAT,7,26,"Oñ e̩ne̩ du kʼo̩la-mi-i tʼo̩ eti kʼi ma la che n, ma adʼu wawe e̩ne̩ke̩le̩ e̩fule̩fu kʼi fʼunyi-wñ ko̩ oj e̩lanyi;"
MAT,7,27,"tak omi ojale mugulo̩ wa, oñ omi lile lewa, afu la ju, oñ i lewa anʼunyi le̩, tak i leane̩, uwane̩-wñ la tabale!"
MAT,7,28,"Oñ i lewa tʼe̩gba ki Jisus fʼo̩la le̩ ka kpoji, awuwu fʼo̩wo̩ amone̩ le̩ mu noj uko̩ o̩la-wñ:"
MAT,7,29,"todu i ako̩ ma dabe̩ne̩ kʼi nʼo̩da, i la dab amako̩takada e-ma n."
MAT,8,1,"Oñ abu kʼi mugwo̩rʼuwo le̩ tane̩, o̩wo̩ amone̩ lile rʼo̩ ubi."
MAT,8,2,"Me̩ la go, e̩no̩ga ikpemuteʼka te̩wa adojikane̩ ñw u, i kakini, Ondu, i dʼuwe̩ e̩do̩ e̩ neke je̩ ñw o̩la-mi kʼi fe̩."
MAT,8,3,"Tak i fʼo̩wo̩-wñ nadala, i dʼu kadʼo, i kakini, I dʼumi e̩do̩, o̩la-we̩ ki fe̩ ke. Tak ababale̩ ikpemute-wñ kwo hiolo."
MAT,8,4,"Taku Jisus ka ñw u kakini, Go, e̩ ki ka ñw e̩ne̩ du n; e̩ muda lo, kʼe̩ dʼo̩la-we̩ ñʼatama kʼe̩ la dʼe̩wñ ele ku Mose̩s ñwa le̩ wa kʼi gbibenu ñwu ma."
MAT,8,5,"Oñ abu kʼi agudu wa Kapanahum agboji amisoja ogume̩luʼka dufu wʼugbo-wñ agbo̩ko̩bʼo̩,"
MAT,8,6,"oñ i kakini, Ondu, imo̩to̩-mi dachi ef unyi acho̩ga e̩kuto̩la, i ali uwa bie̩ne̩ bie̩ne̩."
MAT,8,7,"I ka ñw u kakini, Omi awa achʼo̩ga-wñ kpa."
MAT,8,8,"Agboji amisoja le̩ muda dohi ñw u kakini, Ondu, u bo̩jo̩ kʼe̩ gudu tef unyi-mi n. Chai o̩la e̩ ka kate, tak o̩ga imo̩to̩-mi atakpa."
MAT,8,9,"Todu omi onugo chʼe̩ne̩ kʼu dʼef o̩da, kʼu nʼamisoja o̩wo̩-mi, oñ naka ñw e-i kakini, Lo, i la alo; oñ naka ñw ekeji kakini, lewa, i la awa; u la aka ñw adu-mi kakini, Chʼe-i, i la ache."
MAT,8,10,"Oñ abu ki Jisus gbo̩, i kwoyaye, oñ i ka ñw abo ku ma rʼo̩ ubi kakini, Ami, naka ñwu me̩ kakini, U li e̩do̩ e̩ko̩no abe̩i ugbo e̩ne̩ du ef abo Israe̩l mama ta n."
MAT,8,11,"U la aka ñwu me̩ kakini, Amone̩ wewe akwʼo̩wo̩ olodudu kpʼo̩we̩ olane̩ wa achʼeku kʼane̩ manyʼEbraham kpʼAise̩k kpai Jeko̩b ojane̩ e-efojale,"
MAT,8,12,ma muda akʼamo̩ma ojane̩ le̩ onugo rikpolo tef e̩chubi o̩do̩da: o̩mo̩ aku ero̩ kpʼenyi elo̩ ade̩.
MAT,8,13,"Taku Jisus ka ñw agboji amisoja le̩ kakini, E̩ nalo we̩, alu kʼe̩ ke̩do̩no, i ki dʼabe̩le̩ ñw e̩. Oñ o̩ga imo̩to̩-wñ takpa e̩re̩re̩ le̩."
MAT,8,14,"Tak abu ki Jisus lewʼef unyi Pita, i li iye o̩ya-wñ kʼi dachi, kʼafu akpʼo̩;"
MAT,8,15,tak i dʼo̩wo̩ kad o̩wo̩-wñ oñ afu le̩ tʼo̩ no̩. Tak i kwane̩ oñ i chane̩ eche e̩wñ ñw u.
MAT,8,16,"Oñ abu kʼane̩ lo̩ ma mʼamone̩ wewe ku ma chʼebili ko wʼugbo-wñ, tak i nʼuko̩la okate nʼamafu le̩ dufu, i ño̩ fʼo̩ga abo du kʼe̩wñ bie̩ne̩ dʼo̩la-ma che kpa."
MAT,8,17,"Todu kʼe-ku ma kʼo̩la-wñ lef Aizaya, akache̩ ki che̩ kakini, Owñ o̩to̩to̩la-wñ mʼe̩gbo-wa gba, i laño̩ gbʼo̩ga-wa ne̩."
MAT,8,18,"Oñ abu ki Jisus li kʼo̩wo̩ amone̩ donyʼu, i je̩ ñwu ma kwʼo̩mo̩ nyʼudaba."
MAT,8,19,"Tak ako̩takadaʼka te̩wa ka ñw u kakini, Akone̩ e̩wñ, natʼe̩ ubi ugbo du kʼe̩ nyi."
MAT,8,20,"Oñ Jisus ka ñw u kakini, Amajo chenʼura e-ma, ame̩we̩ ojale la nʼunyi, O̩ma One̩ muda nʼugbo kʼi adʼoji-wñ te̩ n."
MAT,8,21,"Tak e̩nomune̩ ojoji ef amako̩che̩-wñ ka ñw u kakini, Ondu, je̩ ñwu mi nyʼaji ata-mi ejodudu."
MAT,8,22,"Taku Jisus ka ñw u kakini, Tumi ubi, kʼe̩ la tʼabo ki ku no̩ ku ma ji abo e-ma ki ku."
MAT,8,23,"Tak abu kʼi kwotʼo̩ko̩, amako̩che̩-wñ rʼo̩ ubi."
MAT,8,24,"Me̩ la go, afu ibi chane̩ eju ej ohimini, todabe̩le̩ akpoli naro̩ bʼo̩ko̩ le̩ ma, owñ muda alolu."
MAT,8,25,"Taku ma te̩ wʼugbo-wñ ajʼo olu, ma kakini, Ondu, mʼuwa gba, elenyo̩ oñ a alenyo̩-i."
MAT,8,26,"Tak i ka ñwu ma kakini, E̩wñ chi ku me̩ chʼe̩nokpo? ame̩, abe̩do̩ ekono re-i. E̩gbale̩ i kwane̩ i dejurʼafu kpʼohimini, tak e̩wñ du kpade hioli."
MAT,8,27,"Oñ abo le̩ kwoyaye, ma kakini, E̩ne̩ dʼe̩go̩-i kʼafu kpʼohimini agbʼo̩la-wñ gbo̩ taa?"
MAT,8,28,"Tak e̩gba kʼi lewa ejudaba oj ane̩ abo Gadarene, abo meji ku ma nʼebili kwʼef ache̩ku wa de kpʼowñ; ma cho̩ko̩ tabale, todabe̩le̩ e̩ne̩ du gbiti bo̩jo̩ kʼi lale o̩na gu o̩mo̩ du n."
MAT,8,29,"Oñ ma kwa kakini, E̩wñ chʼe-wa kpʼuwe̩, O̩ma O̩jo̩? E̩ wʼemi kʼe̩ je̩ ñw a li uwa o̩gba tak iko jo̩?"
MAT,8,30,Ujo̩ amoko wewe la jʼo̩najiji ma o̩mo̩ ajije̩.
MAT,8,31,"Oñ amebili le̩ gbo̩ko̩bʼowñ kakini, Iche̩wñ kʼe̩ ne wa dufu, e-le̩ e̩ kpe̩ wa nyʼef ujo̩ amoko le̩."
MAT,8,32,"Tak i ka ñwu ma kakini, Me̩ lo. Oñ abu ku ma kwo dufu ma le tef amoko le̩. Me̩ la go, o̩gbo̩ ujo̩ amoko le̩ du gwo̩ko̩ gwo̩rʼo̩gba le̩ nyʼef ohimini, oñ ma leku ef omi le̩."
MAT,8,33,"Abo ku ma ne̩ ma nyʼokije̩ la ra, oñ abu ku ma kwʼo̩mo̩ nyʼef ewo, ma mʼe̩wñ le̩ du du ka, kpʼo̩la abo ku ma nʼebili le̩."
MAT,8,34,"Me̩ la go, abo ewo le̩ chaka le dufu ku ma ledo Jisus: oñ abu ku ma fʼowñ li ma gbo̩ko̩bʼo̩ kʼi kwo bʼalo̩me̩ ane̩-ma te̩."
MAT,9,1,"Tak abu kʼi kwotʼo̩ko̩, i mʼomi daba oñ i lewa ewo e-wñ."
MAT,9,2,"Me̩ la go, ma mʼe̩no̩ga ekuto̩la kʼi dachi oj ate̩ du wʼugbo-wñ; oñ abu ku Jisus li e̩do̩ ekono-ma, i ka ñw e̩no̩ga ekuto̩la le̩ kakini, O̩ma-mi, fʼe̩do̩ ne̩ ke; ma tʼadure-we̩ no̩ ñw e̩ me̩."
MAT,9,3,"Me̩ la go, amako̩takada iche̩ka ka ef uma kakini, E̩ne̩-i achakpabie̩ O̩jo̩."
MAT,9,4,"Tak abu ki Jisus chema ibe ku ma kpe̩ le̩, i kakini, E̩wñ chi ku me̩ kpʼibe bibi efe̩do̩-me̩?"
MAT,9,5,"Todu, kali e-kʼi tukpo̩ eka tule, kakini, Ma tʼadure-we̩ no̩ ñw e̩ me̩, abe̩ku, Kwane̩ kʼe̩ lule̩?"
MAT,9,6,"Ama todu kʼame̩ ki ma ka kʼO̩ma One̩ nʼo̩da kʼi atʼadure no ñw one̩ ane̩-ile̩-i, e̩gbale̩ tak i ka ñw e̩no̩ga ekuto̩la le̩ kakini, Kwane̩, mʼate̩-we̩ du kʼe̩ lo tʼunyi-we̩."
MAT,9,7,"Tak i kwane̩, oñ i kwʼo̩mo̩ le tʼunyi-wñ."
MAT,9,8,"Oñ abu kʼo̩wo̩ amone̩ le̩ li ma kworailo, ma chane̩ edojima ñw O̩jo̩ kʼi dʼo̩da abe̩le̩ ñw one̩."
MAT,9,9,"Tak abu ki Jisus kwʼo̩mo̩ alale, i li e̩ne̩ʼka kʼi gugu unyi ugbo ku ma gbʼo̩kane̩, odu-wñ ko̩ Matiu. Oñ i ka ñw u kakini, Tʼumi ubi. Tak i kwane̩ atʼo̩ ubi."
MAT,9,10,"Oñ i lewatu abu kʼi chekukane̩ ef unyi, me̩ la go, amagbo̩kane̩ kpʼame̩nadure wewe lewa chekukane̩ kpai Jisus kpʼamako̩che̩-wñ."
MAT,9,11,"Tak abu kʼamaFarisi li, ma ka ñw amako̩che̩-wñ kakini, E̩wñ chi kʼako̩ me̩ e̩wñ aje̩-wñ kpʼamagbo̩kane̩ kpʼame̩nadure ta?"
MAT,9,12,"Oñ abu kʼi gbʼo̩, i kakini, Eku obochi ku abo kʼo̩la-ma gbiti n, chai abo kʼe̩wñ bie̩ne̩ dʼo̩la-ma"
MAT,9,13,"Me̩ muda lo ku me̩ ko̩che̩ e̩wñ kʼi chʼofe, Ejumomi dʼumi e̩do̩, e̩wñ iche̩bo̩ la dʼumi e̩do̩ n; todu u wa kʼu do̩ abo̩kpakpa n, chai ame̩nadure."
MAT,9,14,"E̩gbale̩ amako̩che̩ Jo̩n lewʼugbo-wñ, ma kakini, E̩wñ chi kʼawa kpʼamaFarisi ajialu, kʼamako̩che̩-we̩ la ajialu n?"
MAT,9,15,"Taku Jisus ka ñwu ma kakini, Amo̩ma unyi iyawo neke daido̩ iko kʼo̩ko̩ya dʼugbo ma? Iko̩-wñ muda awa, e̩gba ku ma adʼo̩ko̩ya kwʼugbo ma, tak e̩gbale̩ ma ajialu."
MAT,9,16,"E̩ne̩ du la abʼukpo kʼi ma ro̩nyi ta n gamʼafe̩ igbele n; todu e-ku ma gamʼo̩ kʼi bʼowe-wñ ma afʼo̩la afe̩ le̩, e̩fana-wñ la abie̩ne̩ tule."
MAT,9,17,"Ma la dʼomi achiwebe̩te̩ma etito̩ tef aiko igbele n, cho̩kpo̩ni aiko-wñ akpana; tak omi achiwebe̩te̩ma-wñ adafo, oñ aiko-wñ achihi rinyo̩. Ma muda adʼomi achiwebe̩te̩ma etito̩ tef aiko emimi, tak e̩wñ meji le̩ agbane̩."
MAT,9,18,"Abu kʼi nʼo̩la e̩wñ-i aka ñwu ma, go, agbojiʼka wʼugbo-wñ adojikane̩ ñw u, i kakini, O̩ma-mi onobule̩ leku faifai me̩: e̩ muda awa kʼe̩ dʼo̩wo̩ nʼo tak i adeju."
MAT,9,19,"Taku Jisus kwane̩ tʼo̩ ubi, kpʼamako̩che̩-wñ ge̩."
MAT,9,20,"Me̩ la go, onobule̩ʼka kʼi te̩tarʼe̩bie̩ o̩do̩ me̩gweji, lʼubi-wñ wa dʼo̩wo̩ kad eti afe̩-wñ."
MAT,9,21,"Todu owñ ka ef e̩do̩-wñ kakini, Iche̩wñ kʼu mʼo̩wo̩ du kad afe̩-wñ kate, i ajadu mi."
MAT,9,22,"Ama abu ku Jisus murida, kʼi la fʼowñ li, i kakini, O̩ma-mi onobule̩, fʼe̩do̩ ne̩ ke; e̩do̩ e̩kono̩-we̩ fʼe̩ jadu me̩. Oñ akwʼauwa kide̩ onobule̩ mujadu."
MAT,9,23,"Tak abu ki Jisus mugudu wʼef unyi agboji le̩ kʼi la go abo ku ma fʼo̩kpachine̩ kpʼo̩wo̩ amone̩ ku ma jo̩ achekuku le̩,"
MAT,9,24,"i kakini, Me̩ kwʼemi alo: todu o̩ma igbe̩le̩-i ku n, chai olu i ale̩-i. Taku ma dʼoke anyi rʼo oji."
MAT,9,25,"Ama e̩gba ku ma mʼo̩wo̩ amone̩ le̩ ko dufu, i mugudu tʼejefu agwo̩nyʼu o̩wo̩, tak igbe̩le̩ le̩ kwane̩."
MAT,9,26,Oñ uwohi-wñ kwodufu tʼo̩gbo̩ oj ane̩ le̩ du.
MAT,9,27,"Tak abu ku Jisus kwʼo̩mo̩ alo, amafeju meji rʼo̩ ubi, ma nakwa kakini, Lʼuwa ejumomi, uwe̩, O̩ma Defid!"
MAT,9,28,"Oñ abu kʼi lewʼef unyi, amafeju le̩ wʼugbo-wñ; taku Jisus ka ñwu ma kakini, Ame̩ ke̩do̩no ka kʼomi neke che e̩wñ-i? Ma ka ñw u kakini, I-i, Ondu."
MAT,9,29,"E̩gbale̩ i dʼo̩wo̩ kad eju-ma, i kakini, Alu kʼe̩do̩ ekono-me̩ de̩, kʼi dʼabe̩le̩ ñwu me̩."
MAT,9,30,"Tak eju-ma muchi; taku Jisus fʼuma eti kakini, Me̩ nago; e̩ne̩ du ki ma n."
MAT,9,31,Ama abu ku ma ledufu ma mʼowñ du kpogo ugbo du ane̩ le̩.
MAT,9,32,"Oñ abu ku ma dufu alo, me̩ go, ma mʼajialu kʼi nʼebili du wʼugbo-wñ."
MAT,9,33,"Tak abu kʼi fʼebili le̩ ne dufu, ajialu le̩ kwoko̩la. Oñ o̩wo̩ amone̩ le̩ kwoyaye, ma kakini, E̩wñ abe̩i tejugede ane̩ Israe̩l mama ta n."
MAT,9,34,"AmiFarisi muda kakini, Lugbo agboji amebili oñ i ane amebili dufu."
MAT,9,35,"Oñ Jisus tale ewo ewo du kpʼadogbe adogbe; i nʼe̩wñ ako̩ ma ef unyi ujeju-ma, i la nʼakoya Uche̩nyo̩ o̩da ojane̩ le̩ ata, i laño̩ nʼo̩ga du ache kpa kpʼe̩gbo o̩la du."
MAT,9,36,"Tak abu kʼi fʼo̩wo̩ amone̩ li ejumomi-ma je̩ ñw u n, todabu kʼuhia ahia ma, ku ma la chʼefiatuka jo̩ dab amala ku ma ma nʼadide n."
MAT,9,37,"E̩gbale̩ i ka ñw amako̩che̩-wñ kakini, E̩wñ ki bie̩ tʼoko-i tabale, ochochi, abuko̩lo̩-wñ muda de̩ ke̩e̩."
MAT,9,38,"Todule̩ me̩ nagbo̩ko̩bʼodu e̩wñ oko-i, todu kʼi kʼabuko̩lo̩ e̩che̩ nyʼef e̩wñ oko-wñ."
MAT,10,1,"Tak abu kʼi fʼamako̩che̩-wñ me̩gweji do̩ wa, i mʼo̩da amafu ki ma fe̩ n du tef o̩wo̩ e-ma, todu ku ma ki ne ma dufu, ku ma laño̩ fʼo̩ga du kpʼe̩gbo o̩la du chekpa."
MAT,10,2,"Odu ame̩nukpuche̩ me̩gweji le̩ la de̩: e-ejodudu ko̩ Saimo̩n ku ma do̩ ko̩ Pita, kpʼAnduru o̩maye-wñ; kpai Jeme̩s e-Ze̩be̩di kpai Jo̩n o̩maye-wñ;"
MAT,10,3,Filip kpai Barto̩lomiu; To̩mas kpai Matiu agbo̩kane̩ le̩; Jeme̩s e-Alfio̩s kpai Tadeus;
MAT,10,4,"Saimo̩n abo Kenan kpai Judas Iskario̩t, e-kʼi mʼowñ du ñwu ma mu le̩."
MAT,10,5,"Jisus fʼama me̩gweji kpʼuche̩ alo, abu kʼi ñwa ñwu ma kakini, Me̩ ki tʼo̩na abo uche̩ichi n, me̩ ki la gudu tef ewo abo Samaria du n."
MAT,10,6,Me̩ muda nyʼugbo amala unyi Israe̩l ki lenyo̩ le̩.
MAT,10,7,"Abu ku me̩ alo me̩ natakoya kakini, Ojane̩ e-efojale me̩rʼo̩wo̩ me̩."
MAT,10,8,"Me̩ nafʼame̩ne̩gbo o̩la che kpa, me̩ kʼabo ki ku kwane̩, me̩ fʼame̩no̩ga ikpemute o̩la fe̩, me̩ fʼamebili ne rinyo̩; ele ofo oñ me̩ gba, ele ofo le̩ me̩ ki dʼu ñw one̩."
MAT,10,9,"Me̩ ki nʼo̩ko̩ o̩jamalia kpʼajifa kpʼebije ikpa ef ugbo̩ ago-me̩ n,"
MAT,10,10,"me̩ ki la nʼikpa nyʼule̩-i n, me̩ ki nʼafe̩ meji n, me̩ ki nʼo̩patachi n, me̩ ki la nʼo̩kpa n; todu e̩nuko̩lo̩ chebʼuje̩wñ jo̩ ku ma du ñw u."
MAT,10,11,"Ewo kpʼadogbe du ku me̩ la gudu nyʼef uwñ, me̩ natene e̩ne̩ kʼi dʼef uwñ kʼi chʼe̩ne̩ o̩me̩me̩le̩; o̩mo̩ me̩ gugu gbogbo taku me̩ kwʼo̩mo̩ dufu."
MAT,10,12,"Abu ku me̩ la mugudu nyʼef unyi le̩, me̩ fʼugwa gwa."
MAT,10,13,"I la che̩wñ kʼunyi le̩ chʼeju-wñ, ure̩do̩-me̩ ki lewa bʼo ma; i ma la chʼeju-wñ n, mak ure̩do̩-me̩ ki mudabi wʼugbo me̩."
MAT,10,14,"Oñ e̩ne̩ du ki ma agba me̩ n, kʼi ma la agbʼo̩la-me̩ n, abu ku me̩ kwʼef unyi le̩ abe̩k ewo le̩ dufu, me̩ fʼebutu e̩re̩-me̩ gbanyo̩."
MAT,10,15,"Ami, naka ñwu me̩ kakini, I ame̩ ñw ane̩ So̩do̩m kpai Go̩mo̩ra o̩jo̩ ajo̩ tʼe-ewo le̩ le."
MAT,10,16,"Go, uche̩ kʼomi akpe̩ me̩-i dabe̩ne̩ kʼamala nyʼo̩ge̩ge̩de̩ amo̩gu; todule̩ me̩ ki gbeju dab amejo, ku me̩ ki muda chʼame̩ne̩do̩foo dab ikede."
MAT,10,17,"Me̩ muda mʼo̩la-me̩ ne̩ ugbo amone̩ todu ama amʼume̩ ko ñw abo o̩hiala, ma la aja me̩ ef unyi ujeju-ma;"
MAT,10,18,"ma ako me̩ wʼo̩gba amuto̩gba kpʼamonu todu mi, ku me̩ chʼame̩nibenu nyʼuma kpʼabo uche̩ichi."
MAT,10,19,"Ama e̩gba du ku ma mʼume̩ ko ñwu ma mu, me̩ ki dejiji alu ku me̩ ale n, kpʼo̩la ku me̩ aka n. Todu ma adʼo̩la ku me̩ aka ñwu me̩ iko le̩;"
MAT,10,20,"todu i chʼame̩ aka n, chai Afu Ata-me̩ ako̩la ef ume̩."
MAT,10,21,O̩maye la adʼo̩maye ñwu ma kpa; ata la achʼo̩ma-wñ abe̩le̩; amo̩ma la akwane̩ tʼabo ku ma bi ma o̩la ku ma ko ma kpa.
MAT,10,22,"Amone̩ du la achulaka me̩ tod odu-mi; e̩ne̩ ki muda fʼe̩do̩ lichi nyʼukpoji, ma afʼu jadu."
MAT,10,23,"Oñ e̩gba du ku ma doli me̩ ef ewoʼka, me̩ ra nyʼewo omune̩: todu, ami naka ñwu me̩-i ka kʼi nʼugbo du ku me̩ afʼewo ewo Israe̩l le kpa gbogbo tak O̩ma One̩ wa n."
MAT,10,24,"Ako̩che̩ tʼe̩ne̩ kʼi kʼo̩ le n, adu la tʼodu-wñ le n."
MAT,10,25,"Ako̩che̩ dab e̩ne̩ kʼi kʼowñ dee, mak i nyo̩ me̩; adu ki la dab odu-wñ. Iche̩wñ ku ma dʼe̩ne̩fe̩nyi ko̩ Bee̩lze̩bul, i chʼe-abunyi-wñ chʼololololo n?"
MAT,10,26,"Todule̩, me̩ ki railo ma n: todu, i nʼe̩wñ du ku ma dʼe̩wñ bʼo ma ku ma ma abi te̩ n, kpʼe̩wñ kʼi maja ku ma la awe ema n."
MAT,10,27,"E̩wñ kʼu naka ñwu me̩ ef e̩chubi, ame̩ ki ka ef ugane̩; e̩wñ ku me̩ la gbo̩ nyʼeti, me̩ dʼu takoya ojokunyi."
MAT,10,28,"Me̩ ki la railo abo ku ma kpa año̩la ku ma ma la neke kpa onugo one̩ n, i muda nyo̩ ku me̩ railo e̩ne̩ kʼi neke dʼonugo one̩ kpʼaño̩la one̩ tinyo̩ ef uña ubie̩."
MAT,10,29,Ma ta icho̩lo̩ meji iko̩bo̩ n? Okate ef uma la wʼane̩ ubi Ata-me̩ n.
MAT,10,30,"I la chʼame̩, i chaka chʼiloji-me̩, okoke-wñ chenʼaluka."
MAT,10,31,Todule̩ me̩ ki we ailo era: ame̩ tʼamicho̩lo̩ wewe le.
MAT,10,32,"Todule̩, e̩ne̩ du kʼi agbalu mi eju amone̩, omi ñʼagbalu e̩ne̩ le̩ eju Ata-mi kʼi dʼefojale ge̩."
MAT,10,33,"E̩ne̩ du kʼi la araire̩ mi eju amone̩, omi ñʼaraire̩ e̩ne̩ le̩ eju Ata-mi kʼi dʼefojale ge̩."
MAT,10,34,"Me̩ ki do̩ ka kʼu lewa kʼu dʼure̩do̩ ro̩ bʼane̩ ile̩ ma n: u wa kʼu dʼure̩do̩ ro̩ te̩ n, chai ugbada."
MAT,10,35,"Todu u wa kʼu fʼata kpʼo̩ma, kpʼo̩monobule̩ kpʼiye-wñ, kpʼo̩ya o̩ma kpʼiye o̩ma bie̩."
MAT,10,36,Ame̩nebi one̩ la achʼabunyi-wñ onugo.
MAT,10,37,"E̩ne̩ kʼi ache̩do̩ ata-wñ abe̩k iye-wñ tʼumi le, nyo̩ bʼumi jo̩ n. E̩ne̩ kʼi la ache̩do̩ o̩ma e̩ne̩ke̩le̩ abe̩k o̩ma onobule̩ tʼumi le nyo̩ bʼumi jo̩ n."
MAT,10,38,"E̩ne̩ kʼi ma la mʼoli-uku-wñ du kʼi tʼumi ubi n, nyo̩ bʼumi jo̩ n."
MAT,10,39,"E̩ne̩ kʼi fʼonugo oji-wñ tene ñw o̩la-wñ, mak elenyo̩ i alenyo̩. E̩ne̩ kʼi la mʼonugo oji-wñ du tinyo̩ todu mi, mak i ali."
MAT,10,40,"E̩ne̩ kʼi gba me̩, mak omi i agba le̩; e̩ne̩ kʼi la gba mi, mak e̩ne̩ kʼi kpʼumi uche̩ wa i agba le̩."
MAT,10,41,"E̩ne̩ kʼi gba akache̩ ukpe̩ kʼi ma ka kʼakache̩ de̩, agbʼuro̩me̩ akache̩; e̩ne̩ kʼi la agba e̩no̩kpakpa ukpe̩ kʼi ma ka kʼe̩no̩kpakpa de̩, ñʼagbʼuro̩me̩ e̩no̩kpakpa."
MAT,10,42,"Oñ e̩ne̩ du kʼi che kʼi dʼago omi urudo̩do̩ ñw abo o-kekele-iʼka kʼi ñmo̩ ukpe̩ kʼi ma ka kʼako̩che̩ de̩ kate— Ami, naka ñwu me̩ kakini, I nʼugbo du kʼuro̩me̩-wñ alenyo̩ n."
MAT,11,1,"Oñ i lewatʼe̩gba ki Jisus fuñwa ñw amako̩che̩-wñ me̩gweji kpa, i kwʼo̩mo̩ le nyʼakʼamone̩ e̩wñ kpʼakoya eta ewo ewo-ma."
MAT,11,2,"Oñ abu ki Jo̩n kʼi dʼef unyidudu gbʼinabali uko̩lo̩ Kraisti, i fʼuche̩ kpe̩ lʼo̩wo̩ amako̩che̩-wñ."
MAT,11,3,"I ka ñw u kakini, Uwe̩ chʼe̩ne̩ kʼi awa le̩? abe̩k a aneju e̩nomune̩?"
MAT,11,4,"Taki Jisus dohi ñwu ma kakini, Me̩ nalo ku me̩ dʼe̩wñ ku me̩ gbo̩ kpʼe̩wñ ku me̩ li-i ka ñwu Jo̩n;"
MAT,11,5,"amakpejufo̩ adabi agane̩, amachika alule̩, o̩la ame̩no̩ga ikpemute afe̩, amajeti la agbo̩la, ma kʼabo ki ku kwane̩, ma ño̩ jʼUche̩nyo̩ rʼame̩nale."
MAT,11,6,E̩ne̩ kʼi ma dʼo̩la-wñ hi ugbo mi n gbede.
MAT,11,7,"Abu kʼabo le̩ alo Jisus chane̩ ekʼo̩la Jo̩n ñw o̩wo̩ amone̩ le̩. I kakini, E̩wñ me̩ dufu nyʼaje̩tachi ago le̩? Ikpo kʼafu ofo amiejo?"
MAT,11,8,"E̩wñ me̩ la dufu alike? One̩ kʼi kʼe̩wñ ne̩wu ne̩wu nyʼo̩la? Me̩ go, abo ku ma anyi e̩wñ ne̩wu ne̩wu jʼunyi amonu."
MAT,11,9,"E̩wñ chi ku me̩ muda dufu ke? ku me̩ fʼakache̩ li? I-i, naka ñwu me̩, ka kʼi chetʼakache̩ le ololo."
MAT,11,10,"Owñ le̩ chʼe̩ne̩ ku ma ko̩ o̩la-wñ tane̩ kakini,"
MAT,11,11,"Ami, naka ñwu me̩ kakini, I nʼe̩ne̩ du kʼi kwane̩ ef abo kʼabobule̩ bi kʼi tu Jo̩n kʼi che baptism le n. E̩ne̩ kʼi muda nya ojane̩ e-efojale tʼowñ le."
MAT,11,12,"Oñ akwʼiko Jo̩n kʼi ache baptism awʼifa-i ma gwo̩ko̩rʼojane̩ e-efojale, oñ abo ku ma cho̩ko̩ le̩ adʼowñ inya."
MAT,11,13,Todu amakache̩ chaka kpʼo̩lo̩da kache̩ e-ma gbogbo wʼiko Jo̩n;
MAT,11,14,"i la che̩wñ ki dʼume̩ e̩do̩ ku me̩ gba, owñ-i chʼE̩laija kʼi ache kʼi wa."
MAT,11,15,E̩ne̩ kʼi nʼeti kʼi nagbo̩.
MAT,11,16,"E̩wñ u la adʼabo o̩gba-i wawe-wñ ta? I chebi abimo̩to̩ ku ma gugu jʼef aja aja ku ma dʼamonuku-ma omu,"
MAT,11,17,"ku ma kakini,"
MAT,11,18,"Todu, Jo̩n lewa, i la je̩ n, i la ñmo̩ n, oñ ma kakini, E̩nebili de̩."
MAT,11,19,"O̩ma One̩ lewa, i aje̩, i añʼañmo̩, oñ ma kakini, Go, añmʼomi achiwebe̩te̩ma kpʼachʼajefu de̩! Onuku amagbo̩kane̩ kpʼame̩nadure i che. Uko̩lo̩ ibe muda adale ñw ibe."
MAT,11,20,"Tak i chane̩ ekicha ñw ewo ewo ugbo kʼojile uko̩lo̩ ukpahiu-wñ wache, todabu ku ma ma ribeda n."
MAT,11,21,"Atogwo ñw e̩, Ko̩raisin! Atogwo ñw e̩, Be̩tsaida! Todu, iche̩wñ kʼuko̩lo̩ ukpahiu kʼi wache ef ume̩ ma che Taya kpai Saido̩n, ma ma kʼukpo eku kpʼelulu nyʼo̩la ku ma ma ribeda kpo̩kpe̩ me̩."
MAT,11,22,"U muda ka ñwu me̩ kakini, I ame̩ ñwu Taya kpai Saido̩n o̩jo̩ ajo̩ tʼame̩ le."
MAT,11,23,"Oñ uwe̩, Kapanahum, e̩ ñʼahi o̩la-we̩ ne gbogbo kad efojale? Uwe̩ agwo̩ru gbogbo kad o̩jegu: todu i ma che̩wñ kʼuko̩lo̩ ukpahiu kʼi wache ef uwe̩ ma wache So̩do̩m, i ma do̩mo̩ gbogbo tʼeñini."
MAT,11,24,"U muda ka ñw e̩ kakini, I ame̩ ñw ane̩ So̩do̩m o̩jo̩ ajo̩ tʼuwe̩ le."
MAT,11,25,"Adiko le̩ Jisus mʼomu-wñ da kakini, Nagogbodʼuwe̩, Ata-mi, Ondu efojale kpʼane̩-ile̩, todabu kʼuwe̩ kʼe̩wñ-i maja bʼamanibe kpʼame̩nugbeju te̩, kʼe̩ la mʼu bite̩ ñw amo̩me̩kpa."
MAT,11,26,"I-i, Ata-mi, todu abe̩le̩ i rʼuwe̩ eju."
MAT,11,27,"Ata-mi mʼe̩wñ du ko nyʼumi o̩wo̩ me̩. I la nʼe̩ne̩ du kʼi mʼO̩ma ogbolo n, chai Ata; i la nʼe̩ne̩ du kʼi mʼAta ogbolo n chai O̩ma, kpʼe̩ne̩ du kʼO̩ma neku kʼi mʼu birʼeju."
MAT,11,28,"Me̩ lewʼugbo mi, o̩chaka-me̩ ku me̩ jo̩ achʼakanya, ku me̩ la nʼadu ki fʼume̩ ka, kʼu nadʼuñmi ñwu me̩."
MAT,11,29,"Me̩ nadʼoli uno̩lo̩ e-mi nʼo̩lo̩-me̩ ku me̩ la ko̩che̩ ugbo mi, todu omi de̩ chikimi, e̩do̩-mi la chʼe̩hi wane̩, taku me̩ ali uñmi ñw onugo-me̩."
MAT,11,30,"Todu oli uno̩lo̩ e-mi chʼe̩bo̩la, adumi la de̩ fuye̩."
MAT,12,1,"Adiko le̩ Jisus lale gu ef uche̩ o̩ka du o̩jo̩ uñmi; ebi la akpʼamako̩che̩-wñ, oñ ma chane̩ ejʼoji o̩ka da lo̩."
MAT,12,2,"Ama abu kʼamaFarisi liʼu ma ka ñw u kakini, Go, amako̩che̩-we̩ jʼache e̩wñ kʼo̩da ma je̩ ñw one̩ ki che o̩jo̩ uñmi n."
MAT,12,3,"Oñ i dohi ñwu ma kakini, Ame̩ cho̩kalatu e̩wñ ki Defid che e̩gba kʼebi kpʼo̩ le̩ n?"
MAT,12,4,"Abu kʼi mugudu tef unyi O̩jo̩ kʼi la mʼakala ku ma ko te̩ jʼo̩mo̩ ko je̩; o̩da la je̩ ñw u kpʼabo ku ma jʼugbo-wñ je̩ n, chai amatama kate."
MAT,12,5,Abe̩k ame̩ cho̩kalatu ef o̩lo̩da ka kʼamatama ajʼef unyi O̩jo̩ o̩jo̩ uñmi ache e̩wñ kʼi akpʼo̩jo̩ uñmi bie̩ n? I la nʼudu ñwu ma n.
MAT,12,6,"Omi la aka ñwu me̩ kakini, E̩ne̩ kʼi tʼunyi O̩jo̩ le dʼemi."
MAT,12,7,"Ame̩ ma mʼe̩wñ kʼi chʼoji, Ejumomi dʼumi e̩do̩, e̩wñ iche̩bo̩ la dʼumi e̩do̩ n, ame̩ ma kpʼe̩ne̩ kʼi ma fʼudu n abi n."
MAT,12,8,Todu O̩ma One̩ chʼOndu o̩jo̩ uñmi.
MAT,12,9,I kwʼo̩mo̩ le oñ i nyʼef unyi ujeju-ma.
MAT,12,10,"Me̩ la go, e̩ne̩ʼka kʼo̩wo̩-wñ gbe̩ do̩mo̩. Taku ma tʼowñ ene kakini, O̩da aje̩ ñwu ma chʼo̩ga one̩ o̩jo̩ uñmi? todu ku ma nʼo̩la ku ma agwu nʼo."
MAT,12,11,"Oñ i ka ñwu ma kakini, E̩ne̩ dʼef ume̩ kʼi nʼalaʼka, kʼe-le̩ ñwa tef o̩fe̩ o̩jo̩ uñmi fa? I agwo̩nyʼu kʼi dʼu dufu n?"
MAT,12,12,E̩re̩ onu monu unyo̩ e-one̩ tʼe-ala le? Todabe̩le̩ o̩da aje̩ ñwu ma che e̩wñ o̩me̩me̩le̩ o̩jo̩ uñmi.
MAT,12,13,"E̩gba le̩ ika ñw e̩ne̩ le̩ kakini, Fʼo̩wo̩ we̩ nadala. Oñ i mudabi tʼiko o̩lafia dab ekeji-wñ."
MAT,12,14,AmaFarisi muda ledufu oñ ma fʼabo̩hiala do̩ jeju ku ma lʼo̩la nyʼu alu ku ma ale ku ma akpʼo̩ tinyo̩.
MAT,12,15,"Oñ abu ki Jisus chema, i kwo bʼo̩mo̩ te̩; amone̩ wewe la tʼowñ ubi, oñ i fʼo̩ga-ma che chaka."
MAT,12,16,Tak i fʼuma eti chaka todu kʼama ki we edʼowñ tejugede.
MAT,12,17,"Todu kʼo̩la ku ma ka lef Aizaya akache̩ ki che̩ kakini,"
MAT,12,18,"Me̩ go, Imo̩to̩ kʼu chi ñw o̩la-mi de̩,"
MAT,12,19,"I achaida n, i la akpogu n,"
MAT,12,20,"i akʼikpo ki muguche̩ da n,"
MAT,12,21,abo uche̩ichi uche̩ichi la akibenʼodu-wñ.
MAT,12,22,"E̩gba le̩ ma dʼe̩ne̩ kʼi nʼebili wʼugbo-wñ, i chʼafeju kpai ajialu: oñ Jisus fʼo̩ga-wñ che kpa. Tak abale̩ ajialu le̩ kwoko̩la, i laño̩ gane̩."
MAT,12,23,"Tak ibe o̩wo̩ amone̩ le̩ mukpatuka, oñ ma kakini, Owñ-i neke chʼO̩ma Defid de̩-i?"
MAT,12,24,"Ama abu kʼamaFarisi gbo̩, ma kakini, E̩ne̩-i anʼamebili dufu n, chai efu Bee̩lze̩bul, agboji amebili le̩."
MAT,12,25,"Abu ki Jisus muda ma ibe ku ma kpe̩, i ka ñwu ma kakini, Ojane̩ du kʼi mudareji, ku ma chane̩ eko̩ bʼo̩la-ma adʼalache̩; ewo du abe̩k unyi du kʼi mudareji ku ma chane̩ eko bʼo̩la-ma adago n."
MAT,12,26,I la che̩wñ ki Setan ane̩ Setan dufu mak i mudareji ako bʼo̩la-wñ me̩. Ab i ale kʼojane̩ adago ke?
MAT,12,27,"I la che̩wñ ki chʼefu Bee̩lze̩bul oñ omi ane̩ amebili dufu, amo̩ma-me̩ fa, ef e̩ne̩ oñ ma ane ma dufu? Lef e-le̩ ama le̩ achʼamakajo̩-me̩."
MAT,12,28,"I muda che̩wñ ki chʼef Afu O̩jo̩ oñ omi ane̩ amebili dufu, mak Ojane̩ O̩jo̩ fʼume̩ buru me̩."
MAT,12,29,"Cho̩kpo̩ni ab one̩ ale kʼi neke mugudu tef unyi agbiti kʼi año̩ ane̩-wñ, chai e̩gba kʼi fʼagbiti le̩ ji ejodudu? E̩gba le̩ tak i añʼane̩ unyi-wñ."
MAT,12,30,"E̩ne̩ ki ma chʼe̩ne̩ ubi-mi n, mak e̩nagwunyʼumi de̩. E̩ne̩ ki ma la bʼumi yajo̩ n mak efiatuka i afiatuka le̩."
MAT,12,31,"Lef e-le̩ naka ñwu me̩ kakini, Ma atʼadure du kpʼachakpabie̩ du no̩ ñw amone̩; ma muda atʼakpabie̩ Afu ku ma che no̩ n."
MAT,12,32,"E̩ne̩ du kʼi la akʼo̩la nyʼO̩ma One̩, ma atʼo̩ no̩ ñw u; e̩ne̩ du kʼi muda kʼo̩la nyʼAfu Kiafo̩, ma atʼo̩ no̩ ñw u n, i chaka chʼef o̩kpanachi kide̩, i chaka chʼef e-ki awa."
MAT,12,33,"Me̩ mama che oli kʼi chʼo̩me̩me̩le̩, kpʼe̩ro-wñ kʼi ño̩ chʼo̩me̩me̩le̩, cho̩kpo̩ni me̩ mama fʼu che kʼi chʼoli e̩che̩ kʼe̩ro-wñ kʼi ño̩ chʼe̩che̩ ge̩; todu e̩rʼoli oñ ma nʼama oli kʼi che."
MAT,12,34,"Amato̩ olijo, abile kʼame̩ ku me̩ chʼame̩ne̩bibi aneke ko̩la e̩wñ e̩nyo̩? Todu alu anʼe̩wñ ki chʼe̩kwute̩ ef e̩do̩ aka."
MAT,12,35,E̩ne̩nyo̩ akʼe̩wñ e̩nyo̩ kwef e̩wñ akoko-wñ e̩nyo̩ dufu; e̩ne̩bibi la akʼe̩wñ bibi kwef e̩wñ akoko-wñ bibi dufu.
MAT,12,36,"Ama naka ñwu me̩ kakini, O̩la o̩wai du kʼamone̩ aka, ma acholi-wñ o̩jo̩ ajo̩."
MAT,12,37,"Todu ef o̩la alu-we̩ ma adale ñw e̩, oñ ef o̩la alu-we̩ ma la akpʼuwe̩ abi."
MAT,12,38,"E̩gbale̩ amako̩takada kpʼamaFarisi iche̩ka dohi ñw u kakini, Akone̩-wñ, i dʼuwa e̩do̩ kʼa ali ujiweʼka ugbo we̩."
MAT,12,39,"I muda dohi ñwu ma kakini, Abo o̩gba bibi kpʼamajo̩ko̩ kpʼamache̩ño̩ya afeju ujiwe; ma la adʼujiwe du ñw u n, chai ujiwe Jona, akache̩ le̩."
MAT,12,40,"Todu alu ki Jona dʼef e̩la omi lile le̩ o̩ro̩ka me̩ta kpʼodu me̩ta, abe̩le̩ oñ O̩ma One̩ adʼef e̩do̩ ane̩-i o̩ro̩ka me̩ta kpʼodu me̩ta."
MAT,12,41,"Aboke̩le̩ Nine̩fa la akwane̩ ef ajo̩ manyʼabo̩gba kide̩-i, ma la kpʼo̩ abi; tod akoya ki Jona ta ma mʼibe e-ma rida, me̩ la go, e̩ne̩ kʼi tu Jona le la dʼemi."
MAT,12,42,"Onu onobule̩ e-o̩gane̩ le̩ la akwane̩ ef ajo̩ manyʼabo̩gba kide̩-i ge̩, i ñʼakpʼo̩ abi: todu owñ kwʼukade otitala ane̩-ile̩ wa kʼi gbʼofili So̩lo̩mo̩n; me̩ la go, E̩ne̩ kʼi tu So̩lo̩mon le la dʼemi."
MAT,12,43,"Ama e̩gba du kʼafu ki ma fe̩ n kwʼef one̩ dufu, i alale gu ef ugbo kʼomiofo ma de̩ n du afeju uñmi, i la ali n."
MAT,12,44,"E̩gbale̩ i akakini, Nadabi tʼunyi-mi ugbo kʼu kwo wa; oñ abu kʼi lewa o̩mo̩, i li abu kʼefu-wñ te̩ ofo, efu-wñ chʼe̩gba te̩, ane̩-wñ la jʼuña-wñ."
MAT,12,45,"E̩gbale̩ i alo namʼamafu mebie omune̩ ku ma bie̩ne̩ tʼowñ onugo le gba manyʼo̩la-wñ, taku ma gudu wʼo̩mo̩ adodo. Alu kʼe̩ne̩ le̩ de̩ ubiane̩-i ño̩ bie̩ne̩ tʼalu kʼi de̩ ejodudu le. Abe̩le̩ i ade̩ ñw abo̩gba bibi-i."
MAT,12,46,"Abu kʼu do̩mo̩ ako̩la ñw o̩wo̩ amone̩ le̩ ta, go, iye-wñ kpʼamo̩maye-wñ dago o̩do̩da, ma feju eko̩la ñw u."
MAT,12,47,"Oñ e̩ne̩ʼka ka ñw u kakini, Go, iye-we̩ kpʼamo̩maye-we̩ dago jʼo̩do̩da-i, ma feju eko̩la ñw e̩."
MAT,12,48,"Oñ i dohi ñw e̩ne̩ kʼi ko̩la ñw u kakini, E̩ne̩ chʼiye-mi? abo ugbo la chʼamo̩maye-mi?"
MAT,12,49,"Tak i fʼo̩wo̩ ña amako̩che̩-wñ okoolo, i kakini, Me̩ gʼiye-mi kpʼamo̩maye-mi."
MAT,12,50,"Todu e̩ne̩ du kʼi ache e̩wñ ki dʼAta-mi kʼi dʼefojale e̩do̩, owñ le̩ chʼo̩maye-mi e̩ne̩ke̩le̩ kpʼo̩maye-mi onobule̩ kpʼiye-mi."
MAT,13,1,O̩jo̩ le̩ Jisus kwʼef unyi dufu nyʼeti ohimini agugu.
MAT,13,2,"Tak o̩wo̩ amone̩ lile wa jʼugbo-wñ, todabe̩le̩ i le tef o̩ko̩ agugu; oñ o̩wo̩ amone̩ le̩ chaka dago jo̩ eto̩ba-wñ."
MAT,13,3,"Tak i ko̩la e̩wñ wewe ñwu ma lef ita kakini, Me̩ go, agbe̩yo̩ le dufu kʼi gbʼe̩yo̩."
MAT,13,4,"Oñ abu kʼi agbe̩, iche̩ka lewane̩ eti o̩na, tak ame̩we̩ lewa mʼu reje̩."
MAT,13,5,Iche̩kibo̩ la wane̩ ef okuta ugbo kʼike̩te̩ ma nana n; oñ ababale̩ i tiga todu ane̩-wñ nʼukpa n.
MAT,13,6,"Oñ abu kʼolu muta dufu, i jo; oñ ili kʼi ma ne̩ n, i gbe̩ rinyo̩."
MAT,13,7,Iche̩kibo̩ muda wane̩ ef ikeke tak ikeke le̩ kwane̩ fʼu gwebo.
MAT,13,8,"Iche̩kibo̩ la wane̩ ef ane̩ o̩me̩me̩le̩. Tak e-le̩ rʼe̩ro, iche̩ka-wñ ro ogume̩lu, iche̩ka ro o̩gbo̩ me̩ta, iche̩ka la ro ogue̩gwa."
MAT,13,9,E̩ne̩ ki nʼeti kʼi nagbo̩.
MAT,13,10,"Tak amako̩che̩-wñ te̩wa ka ñw u kakini, E̩wñ chi kʼe̩ ko̩la ñwu ma ef ita ke?"
MAT,13,11,"Oñ i dohi ñwu ma kakini, Todabu ku ma mʼe̩wñ afili e-ojane̩ efojale ko ñwu me̩ ku me̩ ma; ma muda ko ñw abo ki jo̩-i n."
MAT,13,12,"Todu e̩ne̩ du kʼi ne̩, ma ñʼadu ñw e̩ne̩ le̩ tak i ane̩ ololo; e̩ne̩ du ki muda ma ne̩ n, i chaka chʼe̩wñ kʼi ne̩, ma abʼo̩ gba."
MAT,13,13,"Todu kʼu nako̩la ñwu ma ef ita le̩ de̩, todu egane̩ ma gane̩, ma gane̩ n; egbo̩ ma gbo̩ ma agbo̩ n; ma la mʼoji e̩wñ n."
MAT,13,14,"Ache̩ kʼAizaya ka le̩ la che̩ rʼuma o̩la, owñ chʼe-kʼi kakini,"
MAT,13,15,"Todu e̩do̩ amone̩-i mud e̩do̩ agbo̩go̩,"
MAT,13,16,"Ame̩ muda gbede, eju-me̩ kʼi agane̩; kpʼeti-me̩ ki agbʼo̩la."
MAT,13,17,"Todu, ami naka ñwu me̩ ka ki nʼamakache̩ kpʼame̩no̩kpakpa wewe ku ma ñeju eli e̩wñ kʼame̩ jʼago-i, ma la liʼu n; ma ño̩ ñeju egbo̩ e̩wñ kʼame̩ jʼagbo̩-i, ma la gbo̩ n."
MAT,13,18,"Todule̩, me̩ nagbo̩ oji ita agbe̩yo̩ le̩."
MAT,13,19,"E̩gba du kʼone̩ agbʼo̩la ojane̩ le̩, kʼi ma la mʼoji-wñ n, e̩gbale̩ e̩ne̩bibi le̩ awa adʼe̩wñ ku ma du gbe̩ ef e̩do̩-wñ le̩ inya. Owñ le̩ chʼe-ku ma du gbe̩ eti o̩na."
MAT,13,20,"Oñ e-ku ma du gbe̩ ef okuta, owñ le̩ chʼe̩ne̩ kʼi agbʼo̩la le̩, tak ababale̩ i mʼugba kpʼuyo̩."
MAT,13,21,"I la nʼili o̩to̩to̩la-wñ n, i muda chʼo̩fe̩fe̩le̩; oñ e̩gba kʼo̩bata lewʼo̩la-wñ, abe̩ku amone̩ chane̩ edoli-wñ tod o̩la le̩, ababale̩ i fʼowñ dahi."
MAT,13,22,"Oñ e-ku ma du gbe̩ ef ikeke, owñ le̩ chʼe̩ne̩ kʼi agbʼo̩la le̩ tak ejiji o̩kpanachi-i eda kpʼedʼone̩ ibe kʼe̩wñ ene̩ nana adʼone̩ ibe agwʼo̩la le̩ bo, tak i mud oche."
MAT,13,23,"Oñ e-ku ma du gbe̩ ef ane̩ o̩me̩me̩le̩, owñ le̩ chʼe̩ne̩ kʼi agbʼo̩la le̩ kʼi amʼoji-wñ kʼi la arʼe̩ro ochochi: iche̩ka la anʼe̩ro ogume̩lu, e-iche̩ka chʼo̩gbo̩ me̩ta, e-iche̩ka la chʼogue̩gwa."
MAT,13,24,"I fʼita omune̩ kpa jʼane̩ ñwu ma kakini, Ojane̩ efojale dabe̩ne̩ kʼone̩ kʼi adʼe̩yo̩ o̩me̩me̩le̩ gbe̩ ef uche̩-wñ;"
MAT,13,25,"ama abu kʼamone̩ jʼalolu, e̩nebi-wñ lewa mʼe̩kwe̩ ko gbe̩ nyʼef o̩ka le̩, oñ i le owñ."
MAT,13,26,"Oñ e̩gba kʼo̩ka-wñ fʼiga, kʼi la tʼoji, e̩gba le̩ e̩kwe̩ ño̩ kwotejugede."
MAT,13,27,"Tak amadu e̩ne̩fe̩nyi le̩ lewa ka ñw u kakini, Odu, i chʼe̩yo̩ o̩me̩me̩le̩ e̩ du gbe̩ ef uche̩-we̩ n? Abile kʼi nʼe̩kwe̩ ef uwñ ta?"
MAT,13,28,"Oñ i ka ñwu ma kakini, E̩nebiʼka che le̩. Tak amadu le̩ ka ñw u kakini, I dʼuwe̩ e̩do̩ kʼa nyʼagudu, kʼa fʼu yajo̩?"
MAT,13,29,"Ama i kakini, O̩da, tode̩gba ku me̩ gu e̩kwe̩ du jo̩ ku me̩ fʼo̩ka gudu manyʼu."
MAT,13,30,"Me̩ tʼejeji-wñ no̩ ku ma gba gbogbo wʼiko ku ma kpa; tak iko ku ma kpa le̩, naka ñw abo ku ma kpa kakini, Me̩ fʼe̩kwe̩ yajo̩ ejodudu, ku me̩ la fʼu ji oti oti, ku ma ko gujo; me̩ muda mʼo̩ka ko wa jʼef aka-mi."
MAT,13,31,"I fʼita omune̩ kpa tʼane̩ ñwu ma kakini, Ojane̩ efojale dab e̩yo̩ mustadi kʼone̩ mʼu du gbe̩ ef uche̩-wñ."
MAT,13,32,"E̩yo̩-wñ chenya falii tʼe̩yo̩ du le; i muda tiga kʼi nana kpa, i tʼe̩wñ oko kwe̩ kwe̩ kwe̩ du le, i la mud oli. Todabe̩le̩ ame̩we̩ ojale lewa ru jʼe̩to̩-wñ."
MAT,13,33,"I ño̩ kpʼita omune̩ ñwu ma kakini, Ojane̩ efojale dab o̩jo̩wu e-kʼonobule̩ mʼu gba kʼi la du maja ef agbam-gbam omu me̩ta, gbogbo tak o̩jo̩wu bie̩ nyʼo̩gbo̩dudu-wñ."
MAT,13,34,Jisus ko̩la e̩wñ-i du ñw o̩wo̩ amone̩ ef ita; i ma chʼita n i ko̩la du ñwu ma n.
MAT,13,35,"Todu kʼo̩la ku ma ka lef akache̩ le̩ kʼi che̩ kakini,"
MAT,13,36,"E̩gba le̩ i tʼo̩wo̩ amone̩ le̩ no̩ ku ma lo, oñ i le tef unyi. Tak amako̩che̩-wñ lewʼugbo-wñ, ma kakini, kʼoji ita e̩kwe̩ ef uche̩ le̩ ñw a."
MAT,13,37,"Oñ i dohi kakini, E̩ne̩ kʼi adʼe̩yo̩ o̩me̩me̩le̩ gbe̩ le̩ chʼO̩ma One̩."
MAT,13,38,Uche̩ le̩ la chʼile̩-i; e̩yo̩ o̩me̩me̩le̩ la chʼamo̩ma Ojane̩ kʼa ka le̩; e̩kwe̩ le̩ chʼamo̩ma e̩ne̩bibi le̩.
MAT,13,39,E̩nebi kʼi kʼe̩kwe̩ gbe̩ chʼAbulumone̩; iko ku ma kpa la chʼukpoji o̩kpanachi-i; abo ku ma kpa chʼamonuche̩ O̩jo̩.
MAT,13,40,"Todule̩ alu ku ma yʼe̩kwe̩ jo̩ ku ma kʼo nyʼuna agujo, abe̩le̩ i ade̩ ukpoji o̩kpanachi-i."
MAT,13,41,"O̩ma One̩ akpʼamonuche̩-wñ uche̩, taku ama ayʼe̩wñ du kʼi adʼone̩ hi kwʼojane̩-wñ jo̩ kpʼabo ku ma nʼe̩wñ ugbite̩re̩ ache;"
MAT,13,42,ma la ako ma ro̩ jef adido una: o̩mo̩ aku ero̩ kpʼenyi elo̩ ade̩.
MAT,13,43,E̩gbale̩ abo̩kpakpa amʼane̩ ne̩ pee dab olu ojane̩ Ata-ma. E̩ne̩ kʼi nʼeti kʼi nagbo̩.
MAT,13,44,"Ojane̩ efojale dab e̩wñ akoko kʼi maja oko kʼe̩ne̩ʼka fʼu li tak i ño̩ hiʼu maja; oñ tod eyo̩ kʼi ayo̩ i nyʼakʼe̩wñ kʼi ne̩ ta, tak i mʼoko le̩ gba la."
MAT,13,45,"Omune̩ ño̩ de̩ ge̩, Ojane̩ efojale dabe̩ne̩ kʼachinyama kʼi afeju okuta efufu o̩me̩me̩le̩;"
MAT,13,46,"oñ abu kʼi fʼokuta efufuʼka kʼalu aja-wñ tabale li, i le mʼe̩wñ du kʼi ne̩ ko ta, oñ i mʼu gba la."
MAT,13,47,"Omune̩ ño̩ de̩ ge̩, Ojane̩ efojale dab iga ku ma ro̩ nyʼef ohimini kʼi ayʼe̩ja kwef uche̩ uche̩ ame̩ja du wajo̩."
MAT,13,48,E̩gba kʼiga le̩ ko̩ ma fʼu fa wʼoj e̩lanyi. Taku ma guguane̩ oñ ma fʼe-o̩me̩me̩le̩ re jʼef e̩wñ-ma. Ma muda kʼe-o̩bu rikpolo rinyo̩.
MAT,13,49,"Abe̩le̩ i ade̩ e̩gba ukpoji o̩kpanachi-i; amonuche̩ O̩jo̩ adufu wa adʼabo bibi bʼalumeji abo̩kpakpa te̩,"
MAT,13,50,oñ ma ako ma rikpolo jʼef adido una. O̩mo̩ aku ero̩ kpʼenyi elo̩ ade̩.
MAT,13,51,"Ame̩ gbo̩ oji e̩wñ-i du me̩? Ma ka ñw u kakini, I-i."
MAT,13,52,"Oñ i ka ñwu ma kakini, Lef e-le̩ ako̩takada du kʼi ko̩che̩ e̩wñ ojane̩ efojale dab one̩ kʼi chʼe̩ne̩fe̩nyi kʼi ako e̩wñ etito̩ kpʼe̩wñ igbele kwef e̩wñ akoko-wñ jo̩."
MAT,13,53,"Oñ i lewa tʼe̩gba ki Jisus fʼita-i kpa kpoji, i kwo bʼo̩mo̩ te̩."
MAT,13,54,"Oñ abu kʼi lewa oj ane̩ e-wñ, i nako̩ ma e̩wñ ef unyi ujeju-ma, todabe̩le̩, awuwu fʼuma mu, oñ ma kakini, Ugbo E̩ne̩-i nʼibe kpʼukpahiu-i kwo ta?"
MAT,13,55,I chʼo̩ma ikapita le̩ de̩ n? Ma dʼodu iye-wñ ko̩ Me̩ri n? kʼamo̩maye-wñ la ko̩ Jeme̩s kpai Jose̩s kpai Saimo̩n kpai Judas in?
MAT,13,56,Amo̩maye-wñ onobule̩ chaka jʼugbo-wa-i n? Mak ugbo e̩ne̩-i nʼe̩wñ-i du kwo ta?
MAT,13,57,"Abe̩le̩ ma fʼo̩la-ma dahi ef uwñ. Jisus muda ka ñwu ma kakini, Akache̩ awe ojima ene̩ n, chai oj ane̩ ata-wñ kpʼef unyi e-wñ."
MAT,13,58,I la che e̩wñ ukpahiu wewe o̩mo̩ n lef e̩do̩ ku ma ko̩ ekono.
MAT,14,1,"Iko le̩ He̩ro̩d, ate̩trark, gbʼinabali Jisus."
MAT,14,2,"Oñ i ka ñw abuko̩lo̩-wñ kakini, Jo̩n kʼi ache baptism le̩ de̩, owñ kwane̩ kwugbo abo ki ku me̩; oñ lef e-le̩ uko̩lo̩ ukpahiu-i ache ef uwñ."
MAT,14,3,"Todu He̩ro̩d gwo̩nyu Jo̩n, i la fʼu ji, oñ i mʼu du atʼunyi uga todu He̩ro̩dias, o̩ya Filip o̩maye-wñ."
MAT,14,4,"Todu Jo̩n ka ñw u kakini, O̩da aje̩ ñw e̩ kʼe̩ nʼo̩ n."
MAT,14,5,"I la dʼowñ e̩do̩ kʼi fʼu kpa, ailo o̩wo̩ amone̩ le̩ la je̩ ñw u n, todabu kʼi dab akache̩ eju-ma."
MAT,14,6,"Oñ abu kʼo̩do̩ ku ma bi He̩ro̩d muda ko, o̩ma He̩ro̩dias onobule̩ do̩mo̩ atido alumeji-ma i la nyo̩ He̩ro̩d eju."
MAT,14,7,Ugbo kide̩ i fʼe̩bo̩ go̩ ñw u ka kʼe̩wñ du kʼi abiʼu i adʼu ñw u.
MAT,14,8,"Oñ abu kʼiye-wñ la ko̩ nyefu i kakini, Dʼoji Jo̩n kʼi ache baptism noj o̩kpa ñwu mi emi."
MAT,14,9,"Tak e̩do̩ onu mukpabie̩, ama tod e̩bo̩ kʼi go̩ kpai tod eju abo ku ma chekukane̩ kpenyʼu, i ñwa ñwu ma kʼama du ñw u."
MAT,14,10,"Tak i fʼone̩ kpe̩ amu Jo̩n oji bu ef unyidudu,"
MAT,14,11,"oñ ma dʼoji-wñ noj o̩kpa wa ñw u, taku ma mʼu du ñw igbe̩le̩ le̩, tak i mʼu du wʼugbo iye-wñ."
MAT,14,12,"Tak amako̩che̩-wñ te̩wa amʼoku-wñ du, oñ ma mʼu du ji, taku ma lewa mʼu du ka ñwu Jisus."
MAT,14,13,"Oñ abu ku Jisus gbo̩ i tʼo̩ko̩ kwʼo̩mo̩ le tef aje̩tachi ugbo kʼowñ kate ade̩. Tak e̩gba kʼo̩wo̩ amone̩ le̩ gbo̩, ma kwʼewo ewo le e̩re̩ tʼo̩ ubi."
MAT,14,14,"Tak abu kʼi dufu wa i fʼo̩wo̩ amone̩ lile li. Ejumomi-ma la je̩ ñw u n, oñ i fʼo̩ga ame̩no̩ga-ma che kpa."
MAT,14,15,"Tak e̩gba kʼane̩ lo̩ amako̩che̩-wñ wʼugbo-wñ, ma kakini, Ugbo-i chʼaje̩tachi, iko la legudu me̩; tʼo̩wo̩ amone̩-i no̩ todu ku ma nyʼadogbe adogbe ala e̩wñ ku ma aje̩."
MAT,14,16,"Jisus muda ka ñwu ma kakini, i dʼugbo ku ma kwʼemi alo n, ame̩ ki kʼe̩wñ ñwu ma je̩."
MAT,14,17,"Oñ ma ka ñw u kakini, A nʼe̩wñ du emi tʼakala me̩lu kpʼe̩ja meji le n."
MAT,14,18,"Oñ i ka ñwu ma kakini, Mʼu ko wa ñwu mi emi."
MAT,14,19,"Tak i ñwa ñw o̩wo̩ amone̩ le̩ ku ma chekukane̩ oj egbe oñ i mʼakala me̩lu kpʼe̩ja meji le̩ gba, i mʼeju korʼojale, i fʼaduwa-wñ che; tak i fʼakala le̩ guche̩, oñ i mʼu ko ñw amako̩che̩-wñ, oñ amako̩che̩ mʼu ko ñw o̩wo̩ amone̩ le̩."
MAT,14,20,"Tak o̩chaka-ma je̩ oñ efu-ma ko̩. Ma la mʼaje̩bo̩ kʼi ku ma bo̩ ko̩, i che̩ko̩ aligada me̩gweji."
MAT,14,21,"Oñ abo ku ma je̩ la dab aboke̩le̩ icham nyʼo̩gwo̩ko̩ me̩lu, abobule̩ kpʼabimo̩to̩ la dʼo̩ n."
MAT,14,22,"Tak ababale̩ i kutʼamako̩che̩-wñ ku ma tʼo̩ko̩ ku ma dʼo̩gba-wñ nyʼejudaba, gbogbo tak i tʼo̩wo̩ amone̩ le̩ no̩ ku ma lo."
MAT,14,23,Tak abu kʼi tʼo̩wo̩ amone̩ le̩ no̩ owñ kate mute̩gu nyʼibe̩ uwo kʼi chaduwa. Oñ abu kʼane̩ lo̩ owñ kate do̩mo̩.
MAT,14,24,"O̩ko̩ le̩ la kwʼeto̩ba te̩ jiji me̩, akpoli narʼo̩, todu afu aju kwʼo̩gba-wñ awa."
MAT,14,25,Oñ e̩gba ide e̩ke̩le̩ odu i lule̩ ej ohimini awʼugbo ma.
MAT,14,26,"Oñ abu kʼamako̩che̩ le̩ fʼowñ li abu kʼi alule̩ ej ohimini, ibe-ma mukpatuka, ma kakini, Ibegu de̩! Tak okpo-wñ je̩ ñwu ma kwukwa."
MAT,14,27,"Ama ababale̩ Jisus ko̩la ñwu ma, kakini, Me̩ fʼe̩do̩ ne̩ ke, kʼomi de̩, me̩ ki chokpo n."
MAT,14,28,"Oñ Pita dohi ñw u kakini, Ondu, i chʼuwe̩ de̩, e̩ ñwa ñwu mi kʼu wʼugbo we̩ ej omi-i."
MAT,14,29,"Oñ i kakini, Lewa. Taku Pita kwʼef o̩ko̩ tej omi, oñ i kwolule̩ ej omi awʼugbo Jisus;"
MAT,14,30,"abu kʼi muda li alu kʼafu aju, i kwochokpo, tak abu kʼi chane̩ elawo̩nye̩ i kwa kakini, Ondu, mʼumi gba."
MAT,14,31,"Oñ ababale̩ Jisus fʼo̩wo̩ nadala agwo̩nyʼu, oñ i ka ñw u kakini, Uwe̩ e̩ne̩do̩ ekono re, e̩wñ chi kʼe̩do̩-we̩ deji?"
MAT,14,32,"Tak abu ku ma kwotʼo̩ko̩, afu le̩ nye̩do̩."
MAT,14,33,"Oñ abo ku ma jʼef o̩ko̩ le̩ dojikane̩ ñw u, kakini, Ochochi, O̩ma O̩jo̩ uwe̩ che."
MAT,14,34,"Tak abu ku ma mudaba, ma lewa ane̩ Ge̩ne̩sare̩t."
MAT,14,35,"Tak abu kʼaboke̩le̩ ugbo le̩ mejuma owñ, ma fʼuche̩ kpe̩ rʼoj ane̩ le̩ du daka, oñ ma mʼamone̩ ku ma nʼe̩wñ e̩bie̩ne̩ o̩la chaka ko wʼugbo-wñ."
MAT,14,36,"Taku ma gbo̩ko̩bʼo̩ todu kʼama ki do̩wo̩kado o̩jaja eti afe̩-wñ kate, oñ aluka one̩ ku ma do̩wo̩kado, ache̩ka che ma hioko."
MAT,15,1,"E̩gba le̩ amaFarisi kpai amako̩takada kwo Je̩rusale̩m wʼugbo Jisus. Ma kakini,"
MAT,15,2,E̩wñ chi kʼamako̩che̩-we̩ ajʼada e̩wñ o̩gu abogijo? Todu ma gwʼo̩wo̩-ma e̩gba ku ma jʼakala n.
MAT,15,3,"Oñ i dohi ñwu ma kakini, E̩wñ chi kʼame̩ ño̩ jʼada o̩la-uko̩ O̩jo̩ lef e̩wñ o̩gu e-me̩?"
MAT,15,4,"Todu O̩jo̩ kakini, Bumʼata-we̩ kpai iye-we̩; i ño̩ kakini, E̩ne̩ ki akʼebi ata-wñ abe̩k iye-wñ, eku i aku."
MAT,15,5,"Ame̩ muda kakini, E̩ne̩ du ki aka ñw ata-wñ abe̩k iye-wñ kakini, E̩wñ-mi kʼe̩ ma jʼile ugbo-wñ chʼele kʼu chʼO̩jo̩;"
MAT,15,6,mak i nʼugbo kʼi abumo̩ata-wñ abe̩k iye-wñ n. Me̩ la nʼe̩wñ o̩gu-me̩ fʼo̩lO̩jo̩ kpalu.
MAT,15,7,"Ame̩, ame̩nayechi, Aizaya fʼache̩-me̩ ka o̩me̩me̩le̩ kakini,"
MAT,15,8,"Abo-i nʼuko-ma abumo̩ mi,"
MAT,15,9,"Ma la diba ñwu mi ibe̩te̩ ofofo,"
MAT,15,10,"Tak i fʼo̩wo̩ amone̩ le̩ do̩ wa oñ i ka ñwu ma kakini, Me̩ gbo̩, me̩ ki ño̩ mʼoji-wñ, kakini,"
MAT,15,11,"I chʼe̩wñ ki agudu tef alu adʼone̩ ji n; chai e-kʼi kwef alu dufu, e-le̩ adʼone̩ ji."
MAT,15,12,"E̩gba le̩ amako̩che̩-wñ te̩wa aka ñw u kakini, E̩ chema ka kʼabu kʼamaFarisi gbʼo̩la le̩ i fʼuma dahi?"
MAT,15,13,"Oñ i dohi ñwu ma kakini, Iga e̩wñ du kʼi ma chʼAta-mi e-efojale gbe̩ n, ma agudu rinyo̩"
MAT,15,14,"Tʼuma no̩; amakpejufo̩ ku ma ña amakpejufo̩ o̩na ma che. I la che̩wñ kʼakpejufo̩ aña akpejufo̩ o̩na, ejeji-ma awane̩ ef o̩go̩."
MAT,15,15,"Taku Pita mʼomu da ka ñw u kakini, Mʼoji ita-i du ne̩rʼuwaeju."
MAT,15,16,"Oñ i kakini, Me̩ ño̩ nʼibe abe̩le̩ ni ge̩?"
MAT,15,17,"Ame̩ mʼoji-wñ kakini, E̩wñ du ki agudu tef alu anyʼef ukulu, tak i atinyo̩ ubioko n?"
MAT,15,18,"Ama e̩wñ ki alʼalu dufu, mak ef e̩do̩ i kwo wa le̩; e̩wñ ki la adʼone̩ ji le̩ de̩."
MAT,15,19,Todu ef e̩do̩ oñ ibe bibi elo kpai one̩ ekpa kpai e̩ño̩ya eche kpai e̩wñ abutabu eche kpai oji eji kpai ibenu olemi egba kpai akpabie̩ eka adufu kwo wa.
MAT,15,20,E̩wñ ki adʼone̩ ji le̩ de̩. Enʼo̩wo̩ ki ma gwe̩ n aje̩ e̩wñ la adʼone̩ ji n.
MAT,15,21,Taku Jisus kwʼo̩mo̩ oñ i le rʼo̩wo̩ Taya kpai Saido̩n.
MAT,15,22,"E̩ la go, onobule̩ Kenan la kwʼalo̩me̩-wñ le̩ awa; i nakwa kakini, Li umi ejumomi, Ondu, O̩ma Defid! o̩ma-mi onobule̩ nʼebili kʼi bie̩ne̩."
MAT,15,23,"I muda dohi o̩laʼkate ñw u n. Tak amako̩che̩-wñ te̩wa agbo̩ko̩bʼo̩ kakini, Tʼowñ no̩ kʼi lo, todu i nakwa tʼuwa ubi-i."
MAT,15,24,"Ama i dohi kakini, Chai ugbo amala abo unyi Israe̩l ki lenyo̩ oñ ma kpʼumi uche̩-i."
MAT,15,25,"I muda lewa adojikane̩ ñw u, i kakini, Ondu, te̩ko mi."
MAT,15,26,"Oñ i dohi kakini, I nyo̩ kʼa gba akala amo̩ma kʼa ko rikpolo jʼane̩ ñw amabia n."
MAT,15,27,"Ama i kakini, Ochochi, Ondu; todu i chaka chʼamabia ma je̩ e̩gbanyo̩ uje̩wñ ki akwʼoj itebulu amodu-ma wane̩."
MAT,15,28,"E̩gba le̩ Jisus dohi ka ñw u kakini, Onobule̩, e̩do̩ ekono-we̩ tabale; i ki dʼalu ki dʼuwe̩ e̩do̩ ñw e̩. Oñ akwo iko le̩ o̩ma-wñ nʼo̩lafia."
MAT,15,29,"Taku Jisus kwʼo̩mo̩ lewa o̩la ohimini Galili, oñ i mute̩gu nyʼibe̩ uwo agugu o̩mo̩."
MAT,15,30,"Tak amo̩wo̩ amone̩ wewe wewe wʼugbo-wñ. Ma nʼamachika kpai ame̩no̩lo̩ kpai amafeju kpai amajalu kpai abo omune̩ wewe manyu o̩la-ma, oñ ma ko ma jʼane̩ e̩re̩-wñ; tak i fʼo̩ga-ma che."
MAT,15,31,"Todabe̩le̩ o̩wo̩ amone̩ le̩ chane̩ eyaye abu ku ma li amajalu ku ma ako̩la, kʼame̩no̩lo nʼo̩lafia, kʼamachika alule̩, kʼamafeju agane̩; oñ ma kwodojima ñw O̩jo̩ e-Israe̩l."
MAT,15,32,"Taku Jisus fʼamako̩che̩-wñ do̩ wa, i kakini, Ejumomi o̩wo̩ amone̩-i ache mi, todabu kʼi chʼo̩jo̩ me̩ta ku ma te̩te̩jʼugbo mi de̩. Ma la nʼe̩wñ du kʼama aje̩ n; i la dʼumi e̩do̩ kʼu natʼuma no̩ elu ofofo n, tode̩gba ku ma achuba ej o̩na."
MAT,15,33,"Tak amako̩che̩-wñ ka ñw u kakini, Ugbo a ali akala ki bo̩jo̩ ki ako̩ o̩wo̩ amone̩ abe̩i efu aje̩tachi emi?"
MAT,15,34,"Oñ Jisus ka ñwu ma kakini, Akala monu me̩ ne̩? Oñ ma kakini, Ebie, kpai e̩ja egini pe̩e̩."
MAT,15,35,"Tak abu kʼi ñwa ñw o̩wo̩ amone̩ le̩ ku ma chekukʼane̩,"
MAT,15,36,"i mʼakala mebie kpai e̩ja egini le̩ gba, oñ abu kʼi fʼO̩jo̩ gwa i fʼu guche̩ tak i mʼu ko ñw amako̩che̩, oñ amako̩che̩ mʼu ko ñw o̩wo̩ amone̩ le̩."
MAT,15,37,"O̩chaka-ma la je̩, oñ efu-ma ko̩. Taku ma mʼabubo̩-wñ ki kwu ma bo̩ ko e̩ko̩ agba mebie."
MAT,15,38,"Abo ku ma la je̩ che aboke̩le̩ icham me̩lu, abobule̩ kpai abimo̩to̩ la do̩ ta n."
MAT,15,39,"Tak i tʼo̩wo̩ amone̩ le̩ no̩ ku ma lo; i kwo tʼo̩ko̩, oñ i lewa alo̩me̩ Magadan."
MAT,16,1,"Tak amaFarisi kpʼamaSadiusi lewa ajʼo̩ ma, oñ ma tʼowñ ene kʼi dʼujiwe kwʼefojale ña ma."
MAT,16,2,"I muda dohi ñwu ma kakini, Ojale gu una te̩ gaa e̩gba olane̩, me̩ kakini, Ane̩ muda gboo;"
MAT,16,3,"ojale la kpa gaa odudu, me̩ kakini, Ane̩ nyo̩ eñini n, gʼakpa ki jukpa te̩. Me̩ la meju eñwa eju ojale go, me̩ neke mejuma ujiwe adiko adiko n?"
MAT,16,4,"Abo̩gba bibi kpʼamajo̩ko̩ kpʼamache̩ño̩ya feju ujiwe; ma la adʼujiwe du ñw u n, chai ujiwe e-Jona. Tak i tʼuma no̩ oñ i le e-wñ."
MAT,16,5,"Oñ amako̩che̩-wñ lewʼej udaba, ma la gbenyo̩ uje̩wñ ene̩ wa."
MAT,16,6,"Oñ Jisus ka ñwu ma kakini, Me̩ nago, me̩ mʼo̩la-me̩ ne̩ ugbo o̩jo̩wu e-amaFarisi kpʼamaSadiusi."
MAT,16,7,"Taku ma kwolʼo̩la ef uma kakini, Tod uje̩wñ kʼa ma ne̩ wa ni de̩."
MAT,16,8,"Jisus ma, oñ i kakini, Ame̩ abe̩do̩ ekono re, e̩wñ chi ku me̩ lʼo̩la ef ume̩ todabu ku me̩ ma nʼuje̩-wñ n?"
MAT,16,9,"Ame̩ mʼoji-wñ ta n, me̩ laño̩ rewa akala me̩lu e-one̩ icham me̩fa nyʼo̩gwo̩ko̩ le̩ kpʼaligada monu ku me̩ ko n?"
MAT,16,10,"Kpʼakala mebie e-one̩ icham me̩lu le̩, kpʼagba monu ku me̩ ko le̩ n?"
MAT,16,11,"Abile ku me̩ ma mʼoji-wñ n kakini, I chʼo̩la uje̩wñ oñ u ka ñwu me̩-i n? Me̩ muda mʼo̩la-me̩ ne̩ ugbo o̩jo̩wu e-amaFarisi kpʼamaSadiusi."
MAT,16,12,"E̩gbale̩ taku ma mʼoji-wñ kakini, I chʼo̩la emune̩ ugbo o̩jo̩wu ku ma du tʼuje̩wñ n, chai ugbo uko̩ o̩la e-amaFarisi kpʼamaSadiusi."
MAT,16,13,"Oñ abu ku Jisus lewa oj ane̩ Se̩saria e-Filipai, i nʼamako̩che̩-wñ ene kakini, E̩ne̩ oñ amone̩ aka kʼO̩ma One̩ che ta?"
MAT,16,14,"Oñ ma kakini, Aboʼka aka ki Jo̩n kʼi ache baptism le̩; abo iche̩ka ka kʼE̩laija; abomune̩ ojoji ojoji la ka ku Je̩re̩maya, cho̩kpo̩ni e̩ne̩ʼka ef amakache̩."
MAT,16,15,"I ka ñwu ma kakini, Ama ame̩ fa. E̩ne̩ oñ ame̩ ka kʼomi che?"
MAT,16,16,"Taku Saimo̩n Pita dohi kakini, Uwe̩ chʼiKraisti, O̩ma e-O̩jo̩ kʼi deju."
MAT,16,17,"Oñ Jisus dohi ka ñw u kakini, Uwe̩ gbede, uwe̩ Saimo̩n Barjona, todu o̩re̩la kpʼe̩bie̩ biʼi rʼe̩ eju n, chai Ata-mi kʼi dʼefojale."
MAT,16,18,"Omi laño̩ aka ñw e̩ ge̩ kakini, Uwe̩ che Pita, oñ oj apata le̩ u la ako̩ ujeju abo-mi kʼu do̩; e̩wñ uro̩na alaku o̩jegu ñʼagbiti bʼowñ jo̩ n."
MAT,16,19,Nakʼo̩ma igede ojane̩ efojale ñw e̩; oñ e̩wñ duu kʼe̩ fʼu ji ane̩-ile̩-i achʼe-kʼi chʼe̩ji efojale. Oñ e̩wñ du kʼe̩ tu ane̩-ile̩-i achʼe-kʼi chʼe̩tu efojale.
MAT,16,20,E̩gbale̩ i hi amako̩che̩-wñ owu ku ma we eka ñw e̩ne̩ du ka kʼowñ che Kraisti.
MAT,16,21,"Akwʼe̩gbale̩ Jisus chane̩ eña amako̩che̩-wñ ka kʼenyi Je̩rusale̩m e-wñ nʼechi n, kʼi ali uwa nana o̩wo̩ abogijo kpʼo̩wo̩ amagboji amatama kpʼamako̩takada, kʼekpa ma akpa, taku ma ñʼadʼu kwane̩ o̩jo̩ e̩ke̩ta-wñ."
MAT,16,22,"Taku Pita mʼowñ du, i chane̩ edejurʼu kakini, O̩jo̩ ki li ejumomi-we̩, Ondu; i nʼugbo du kʼe-le̩ ake̩re̩bʼuwe̩ n."
MAT,16,23,"Oñ i murida ka ñwu Pita kakini, Lale tʼubi-mi, Setan: e̩wñ e̩da mi hi e̩ che, todabu kʼe̩ ma dʼibe tʼe̩wñ e-O̩jo̩ n, chai tʼe̩wñ e-amone̩."
MAT,16,24,"Taku Jisus ka ñw amako̩che̩-wñ kakini, Iche̩wñ ki dʼe̩ne̩ du e̩do̩ kʼi tʼumi ubi, i ki fʼaire̩ o̩la-wñ re̩, kʼi la mʼoli uku-wñ du, kʼi tʼumi ubi."
MAT,16,25,"Todu e̩ne̩ du ki dʼe̩ e̩do̩ kʼi fʼoji o̩la-wñ jadu, i afʼu o̩wo̩ tinyo̩; oñ e̩ne̩ du kʼi la adʼoji o̩la-wñ tinyo̩ todu mi, i ñʼaliʼi."
MAT,16,26,"Todu e̩wñ chʼile-wñ kʼone̩ ki mʼile̩-i du gba nyʼo̩wo̩, kʼoji-wñ onugo la chʼofu? Abe̩k e̩wñ oñ one̩ adʼu kpailo̩ oji-wñ?"
MAT,16,27,"Todu O̩ma One̩ ache kʼi wa ef ojima Ata-wñ manyʼamonuche̩-wñ, e̩gbale̩ tak i adu ñw one̩ akoji alu kʼe̩ne̩ne̩ne̩ne̩ che e̩wñ e-wñ."
MAT,16,28,"Ami, naka ñwu me̩ kakini, Iche̩ka jʼef abo ku ma dago emi-i ki ma nʼugbo du ku ma ñʼama alu kʼuku de̩ n, gbogbo wʼe̩gba ku ma li abu kʼO̩ma One̩ awa ef o̩da ojane̩-wñ."
MAT,17,1,"Tak ubi o̩jo̩ me̩fa, Jisus mʼiPita kpai Jeme̩s kpʼo̩maye-wñ Jo̩n ko-te̩gu nyʼibe̩ uwo kʼi gbo̩gba ku ma jo̩ kpʼo̩la-ma ojoji."
MAT,17,2,"Oñ i mud eida eju-ma, eju-wñ la fu dab olu, e̩wñ o̩la-wñ mud efufu dab ugane̩."
MAT,17,3,"Me̩ la go, ma li abu ku Mose̩s kpʼE̩laija jo̩ ako̩la kpʼowñ."
MAT,17,4,"Oñ Pita mʼomu da ka ñwu Jisus kakini, Ondu, i chʼo̩me̩me̩le̩ ñw a kʼa jʼemi: i dʼuwe̩ e̩do̩ mak u namʼebu me̩ta emi; oka achʼutodu we̩, oka-wñ achʼutodu Mose̩s, oñ oka-wñ la achʼutodu E̩laija."
MAT,17,5,"Abu kʼi nʼo̩la le̩ aka ta, go, akpa kʼi afane̩ debono ma; me̩ la go, omuko̩la kwef akpa le̩ kakini, Owñ-i chʼO̩ma ufe̩do̩-mi kʼu fʼuyo̩-mi li ef uwñ; me̩ gbʼo̩la-wñ."
MAT,17,6,"Tak abu kʼamako̩che̩ gbʼo̩, ma lewane̩ afʼeju bʼane̩ ma; ma la railo nana tabale."
MAT,17,7,"Taku Jisus te̩wa adʼo̩wo̩ kado ma, i kakini, Me̩ kwane̩, me̩ ki railo n."
MAT,17,8,"Oñ abu ku ma chʼeju dago ma ño̩ li e̩ne̩ du ge̩ n, chai owñ kʼi che Jisus le̩ kate."
MAT,17,9,"Tak abu ku ma gwo̩ru uwo le̩ awane̩, Jisus hi uma owu kakini, E̩wñ igo ku me̩ li le̩, me̩ ki ka ñw e̩ne̩ du gbogbo wʼe̩gba kʼO̩ma One̩ kwane̩ kwef abo ki ku n."
MAT,17,10,"Tak amako̩che̩-wñ tʼowñ ene kakini, Mak e̩wñ chi kʼamako̩takada aka ka kʼE̩laija awa o̩gba chuu?"
MAT,17,11,"Oñ i dohi ñwu ma kakini, E̩laija awa mana, i la ahi e̩wñ du tʼe̩gu."
MAT,17,12,"Omi muda aka ñwu me̩-i ka kʼE̩laija lewa me̩, ma la mejuma owñ n, oñ ma fʼe̩wñ du ki dʼuma e̩do̩ chʼo. Abe̩le̩ O̩ma One̩ ache kʼi li uwa ugbo ma ge̩."
MAT,17,13,"E̩gba le̩ amako̩che̩-wñ mʼoji-wñ ka kʼo̩la Jo̩n kʼi ache baptism, oñ i ka ñwu ma le̩."
MAT,17,14,"Tak abu ku ma le wʼugbo o̩wo̩ amone̩ le̩, e̩ne̩ʼka te̩ wʼugbo-wñ akʼokuku nyʼane̩ ñw u kakini,"
MAT,17,15,"Ondu, li o̩ma-mi ejumomi, todabu kʼi achʼajukpakpa o̩la-wñ bie̩ne̩. I awane̩ ef una o̩gbe̩nugbe̩, kpai tef omi o̩gbe̩e̩ ge̩."
MAT,17,16,"U la mʼowñ du wʼugbo amako̩che̩-we̩, ma la neke chʼo̩ga-wñ n."
MAT,17,17,"Oñ Jisus dohi kakini, O, ame̩ abo̩gba kʼi ko̩ eke̩do̩no, ku ma laño̩ mʼame̩ ibe da, gbogbo nyʼe̩gba nadʼugbo me̩ ta? Gbogbo nyʼe̩gba oñ naje̩ kpʼame̩ kade? Mʼowñ du wʼugbo-mi emi."
MAT,17,18,Taku Jisus dejurʼu oñ ebili le̩ kwʼef uwñ dufu; o̩ga imo̩to̩ le̩ la takpa akwʼiko le̩.
MAT,17,19,"E̩gba le̩ amako̩che̩ te̩wʼugbo Jisus o̩wo̩ʼka ojoji, ma kakini, E̩wñ chi kʼawa ma neke nʼo dufu n?"
MAT,17,20,"Oñ i ka ñwu ma kakini, Lef e̩do̩ ekono-me̩ kʼi de̩ re-i. Todu, ami, naka ñwu me̩, iche̩wñ ku me̩ nʼe̩do̩ ekono dab e̩yo̩ mustadi, ame̩ aka ñw uwo-i kakini, Chi kwʼemi kʼe̩ nyʼano̩mo̩, i la achi alo, oñ e̩wñ du kʼome̩ ma neke che n ade̩ n. ["
MAT,17,21,"Abʼe̩go̩-i muda adufu n, chai lugbo adua eche kpʼalu eji.]"
MAT,17,22,"Oñ abu ku ma aletʼemi tʼemi ane̩ Galili Jisus ka ñwu ma kakini, Ma che ku ma dʼO̩ma One̩ tef o̩wo̩ amone̩ me̩."
MAT,17,23,"Ama la adʼowñ kpa, tak o̩jo̩ e̩ke̩ta-wñ ma adʼu kwane̩. Oñ e̩do̩-ma mukpabie̩ ololo ololo."
MAT,17,24,"Oñ abu ku ma lewa Kapanahum, abo ku ma gba ute̩ o̩ko̩ unyi O̩jo̩ te̩wʼugbo Pita oñ ma kakini, E̩ne̩ kʼi akʼume̩ e̩wñ le̩ ate̩ ukpe̩reji she̩ke̩l le̩ n? I kakini, I-i."
MAT,17,25,"Tak abu kʼi mugudu tef unyi Jisus gba nyʼa alu kakini, Ab i de̩ eju-we̩, Saimo̩n? O̩wo̩ e̩ne̩ oñ amonu ile̩-i agbʼute̩ o̩ko̩ kpʼo̩ko̩ ane̩ kwo ta? O̩wo̩ amo̩na e-ma? abe̩k o̩wo̩ abomune̩ ojoji?"
MAT,17,26,"Oñ ab i kakini, O̩wo̩ abomune̩ ojoji, Jisus ka ñw u kakini, Mak amo̩ma-ma kwojʼane̩ ofofo ke."
MAT,17,27,"Ama tode̩gba kʼa da ma hi, e̩ nyʼo̩la ohimmi kʼe̩ tʼali, tak e̩ mʼe̩ja kʼi adufu wa ejodudu du, kʼe̩ la mʼalu-wñ chi, oñ uwe̩ ali she̩ke̩l oka; e̩ mʼe-le̩ gba kʼe̩ mʼu du ñwu ma tod omi kpʼuwe̩."
MAT,18,1,"Iko le̩ amako̩che̩ te̩wʼugbo Jisus, ma kakini, Mak e̩ne̩ tule ojane̩ e-efojale?"
MAT,18,2,"Tak abu kʼi fʼimo̩to̩ ʼka do̩ wa, i mʼu du dago alumeji-ma,"
MAT,18,3,"oñ i kakini, Ami, naka ñwu me̩ kakini, Me̩ ma rida ku me̩ dab abimo̩to̩ n, i anʼugbo du ku me̩ agudu tʼojane̩ e-efojale n."
MAT,18,4,"Todule̩ e̩ne̩ du kʼi ahi o̩la-wñ wane̩ dab imo̩to̩-i, e̩ne̩ le̩ chʼe̩ne̩ kʼi tule ojane̩ e-efojale."
MAT,18,5,"E̩ne̩ du kʼi la mʼimo̩to̩ e̩go̩-iʼka gba ef odu-mi, omi i gba le̩."
MAT,18,6,"E̩ne̩ du kʼi la fʼimo̩to̩ʼka ef abo ku ma ke̩do̩no mi-i dahi, i ma nyo̩ tule ñw e̩ne̩ le̩ ku ma mʼokuta unʼe̩wñ elile du lo̩koli o̩fa-wñ ku ma mʼu du ji ef ohimini ugbo kʼi nefu."
MAT,18,7,"Atogwo ñw ile̩ tod e̩wñ udʼone̩ hi! Todu e̩wñ udʼone̩ hi awa chuu, i muda chʼatogwo ñw e̩ne̩ kʼe̩wñ udʼone̩ hi lʼef uwñwa."
MAT,18,8,"I la che̩wñ kʼo̩wo̩-we̩ abe̩k e̩re̩-we̩ fʼe̩ dahi mʼu ko̩da kʼe̩ dʼu rikpolo bʼo̩la-we̩ te̩; echʼe̩no̩lo̩ abe̩k ade̩re̩ kʼe̩ mugudu tef iñmi chʼo̩me̩me̩le̩ ñw e̩, tʼe-nʼo̩wo̩ meji abe̩k e̩re̩ meji ku ma ta dʼuwe̩ rikpolo tef una e-ogbegbele̩ le."
MAT,18,9,"I la che̩wñ kʼeju-we̩ adʼe̩ hi, mʼu ne̩ tinyo̩ kʼe̩ dʼu rikpolo bʼo̩la-we̩ te̩; echʼabejuʼka kʼe̩ mugudu tef iñmi chʼo̩me̩me̩le̩ ñw e̩ tʼenʼeju meji ku ma adʼuwe̩ rikpolo tef uña ubie̩ e-una le."
MAT,18,10,"Nago, me̩ ki dʼe̩ne̩ʼka ef abo egini-i ro̩che̩ke̩ne̩ n; todu naka ñwu me̩ kakini, amonuche̩ e-ma jʼago eju Ata-mi e-efojale pioo. ["
MAT,18,11,Todu O̩ma One̩ lewa kʼi fʼe-kʼi lenyo̩ jadu.]
MAT,18,12,"Ab i de̩ eju-me̩ ta? Iche̩wñ kʼe̩ne̩ʼka nʼamala ogume̩lu tak oka chila kwef uma, i atʼokeka chi ef ogume̩lu le̩ no̩ kʼi nyʼoj uwo uwo afeju e-kʼi chila le̩ n?"
MAT,18,13,"I la che̩wñ kʼi fʼu li fe̩de̩lii, ami, naka ñwu me̩, ka kʼi ayo̩ ñw e-le̩ tʼabo okeka chi ef ogume̩lu ku ma ma chila n le."
MAT,18,14,Abe̩le̩ i la dʼAta-me̩ ki dʼefojale e̩do̩ todu kʼabo egini-iʼka kʼi lenyo̩ n.
MAT,18,15,"I la che̩wñ kʼo̩maye-we̩ dʼe̩ re, lo, kʼe̩ mʼu du biʼu e̩gba kʼeju-we̩ kpʼowñ kate dʼane̩. Iche̩wñ kʼi fʼomu-we̩ gbo̩, e̩ fʼo̩maye-we̩ je̩ me̩."
MAT,18,16,"I la che̩wñ kʼi ma agbo̩ n, e̩ mʼone̩ʼka abe̩k one̩ meji omune̩ ko mʼo̩la, todu kʼalu ame̩nibenu meji abe̩k e̩ta ki je̩ ñw o̩la du ki dago."
MAT,18,17,"I la che̩wñ kʼi ko̩ egbo̩ e-ma, e̩ ka ñw abo udo̩ ujeju. I la che̩wñ kʼi ño̩ ko̩ egbo̩ e-abo udo̩ ujeju ge̩, i ki dab abo uche̩ichi kpʼagbo̩kane̩ ñw e̩."
MAT,18,18,"Ami, naka ñwu me̩, kakini, E̩wñ du ki che ku me̩ ji ane̩-ile̩-i, achʼe-kʼi chʼe̩ji efojale; oñ e̩wñ du ku me̩ tu ane̩-ile̩-i achʼe-kʼi chʼe̩tu efojale."
MAT,18,19,"Omune̩ de̩ ge̩, naka ñwu me̩ kakini, Iche̩wñ kʼalu one̩ meji ef ume̩ chʼoka ile̩-i ugbo e̩wñ du ki che ku me̩ bi, i amud e-ma kwugbo Ata-mi e-efojale."
MAT,18,20,"Todu ugbo du kʼone̩ meji abe̩k e̩ta wa jo̩ tef odu-mi, u dʼalumeji-ma o̩mo̩."
MAT,18,21,"E̩gba le̩ Pita te̩wa ka ñw u kakini, Ondu, e̩re̩ onu monu oñ o̩maye-mi adʼumi re kʼu natʼo̩ no̩ ñw u? gbogbo nyʼonu mebie?"
MAT,18,22,"Jisus ka ñw u kakini, I che gbogbo nyʼonu mebie oñ naka ñw e̩-i n, chai gbogbo onu mebie ebie ugbo o̩gbo̩ me̩ta nyoke me̩gwa."
MAT,18,23,Todu ojane̩ e-efojale chebiu one̩ʼka kʼi chʼonu kʼi dʼe̩ e̩do̩ kʼi fʼo̩ko̩-wñ lo kpʼamadu-wñ.
MAT,18,24,"Oñ abu kʼi chane̩ elo, ma dʼe̩ne̩ʼka-ma wʼugbo-wñ kʼi jʼo̩ o̩me̩ dab ipam e̩jika o̩gba me̩gwa."
MAT,18,25,"Oñ abu kʼi ma neke ra n, odu-wñ ñwa ñwu ma ku ma mʼowñ kpʼo̩ya-wñ kpʼamo̩ma-wñ kpʼe̩wñ du kʼi ne̩ ko ta kʼo̩me̩ ki ra."
MAT,18,26,"Todule̩ adu le̩ lewa abʼane̩ ma, i dʼoji kane̩ ñw u kakini, E̩ fe̩do̩je̩ kpʼomi ta, kʼu narʼo̩me̩ ñw e̩ chaka."
MAT,18,27,"Oñ abu kʼejumomi adu le̩ ma je̩ ñw u n, odu-wñ tʼadu le̩ no̩ tane̩, oñ i tʼo̩ko̩ kʼi me̩ le̩ no̩ chʼe̩ ele."
MAT,18,28,"Adu le̩ muda le dufu oñ i fʼe̩ne̩ʼka kʼowñ kpʼowñ chʼadu li, kʼi jʼo̩ o̩me̩ ipam me̩ta nyʼolia me̩gwa; oñ i lewa gwo̩nyʼu i kpakanyʼu o̩fa, i kakini, E̩ fʼo̩me̩ kʼe̩ je̩ mi ra!"
MAT,18,29,"Todule̩ e̩ne̩ kʼowñ kpʼowñ chʼadu le̩ lewa bʼane̩ ma, i gbo̩ko̩bʼo̩ kakini, E̩ fe̩do̩je̩ kpʼomi, kʼu narʼo̩me̩ ñw e̩."
MAT,18,30,"I muda dʼe̩ e̩do̩ n, oñ i kwʼo̩mo̩ nyʼadʼowñ rikpolo tef unyi uga gbogbo tak i fʼo̩me̩ kʼi je̩ ra."
MAT,18,31,Todule̩ abu kʼabo kʼama kpʼowñ chʼadu li e̩wñ ki wache le̩ e̩do̩-ma kpabie̩ tabale oñ ma lewa choli e̩wñ du kʼi che le̩ jane̩ ñw odu-ma.
MAT,18,32,"E̩gba le̩ odu-wñ fʼu do̩ wʼugbo-wñ, oñ i ka ñw u kakini, Uwe̩ adu bibi, todu o̩ko̩ kʼe̩ gba bʼumi u tʼo̩me̩ kʼe̩ je̩ le̩ du no̩ chʼuwe̩ ele."
MAT,18,33,I ño̩ dukpe̩ kʼe̩ li e̩ne̩ kʼuwe̩ kpʼowñ chʼadu le̩ ejumomi n? dabalu kʼomi li uwe̩ ejumomi n?
MAT,18,34,"Oñ odu-wñ we̩do̩, i la mʼu du ñw abo ku ma adʼo̩bata ñw u, gbogbo tak i arʼo̩me̩ du kʼi je̩ ñw u."
MAT,18,35,"Abe̩le̩ Ata-mi e-efojale ñʼache me̩ ge̩, iche̩wñ kʼe̩ne̩ne̩ne̩ne̩-me̩ ma to̩no̩ ñw o̩maye-wñ kpʼe̩do̩-wñ n."
MAT,19,1,"Oñ i lewatu e̩gba ki Jisus fʼo̩la-i ka kpoji i kwo bi Galili te̩, oñ i lewa oj ane̩ Judia ejudaba Jo̩rdan."
MAT,19,2,"O̩wo̩ amone̩ lile la rʼo̩ ubi, oñ i fʼo̩ga-ma chekpa o̩mo̩."
MAT,19,3,"Tak amaFarisi lewʼugbo-wñ ajʼo ma, ma kakini, O̩da aje̩ ñw one̩ dʼo̩ya-wñ tinyo̩ tod o̩la tʼo̩la du?"
MAT,19,4,"Oñ i dohi ñwu ma kakini, Ame̩ cho̩kalatu ka kʼAnyi e̩wñ le̩ che ma o̩ko̩ kpʼo̩ya kwʼabakwane̩ n?"
MAT,19,5,"I laño̩ kakini, Tod e-ki de̩ oñ one̩ atʼata-wñ kpʼiye-wñ no̩, tak i amanyʼo̩ya-wñ. Oñ ama meji achʼo̩re̩laʼka."
MAT,19,6,"Tod abe̩le̩ ama ño̩ chʼeji ge̩ n, chai o̩re̩laʼka. Todule̩ e̩wñ kʼO̩jo̩ fugwodama rʼoka, one̩ ki fʼu daru n."
MAT,19,7,"Ma ka ñw u kakini, Mak e̩wñ chi ku Mose̩s ñwa ñwu ma ku ma dʼo̩takada e̩daru ñw u ku ma tʼo̩ no̩ tinyo̩?"
MAT,19,8,"I ka ñwu ma kakini, Tod e̩do̩-me̩ ki chʼe̩no̩ oñ Mose̩s je̩ ñwu me̩ tʼamo̩ya-me̩ no̩ rinyo̩; i muda dʼabe̩le̩ kwʼabakwane̩ n."
MAT,19,9,"Omi muda aka ñwu me̩ kakini, E̩ne̩ du kʼi adʼo̩ya-wñ tinyo̩ ki ma chʼutod e̩wñ abutabu kʼi che n, kʼi nyʼanʼo̩ya omune̩, e̩ño̩ya i ache le̩; e̩ne̩ kʼi la ane̩ e̩ne̩ ku ma du tinyo, e̩ño̩ya i ache le̩."
MAT,19,10,"Amako̩che̩-wñ ka ñw u kakini, Iche̩wñ kʼo̩la one̩ kpʼo̩ya dabe̩le̩, mak ile dʼef o̩ya ene̩ n."
MAT,19,11,"Oñ i ka ñwu ma kakini, I la chʼo̩chaka amone̩ neke bute̩ ñw o̩la ku ma ka-i n, chai abo kʼO̩jo̩ du ñwu ma."
MAT,19,12,Todu amonoji do̩mo̩ ku ma bi kwef iye-ma abe̩le̩; amonoji kʼone̩ che ma la do̩mo̩; amonoji laño̩ do̩mo̩ ku ma dʼo̩la-ma chʼonoji tod ojane̩ e-efojale. E̩ne̩ kʼi neke bute̩ ñw u kʼi bute̩ ñw u.
MAT,19,13,E̩gba le̩ ma kʼabimo̩to̩ wʼugbo-wñ todu kʼi kʼo̩wo̩ nʼuma oji kʼi chadua. Amako̩che̩-wñ muda dejurʼuma.
MAT,19,14,"Ama Jisus kakini, Me̩ tʼabimo̩to̩ no̩, me̩ ki fu ma naba ku ma we ewʼugbo mi n; todu ojane̩ e-efojale do̩mo̩ ñw abo e̩go̩-i."
MAT,19,15,Oñ abu kʼi kʼo̩wo̩ nʼuma oji i kwʼo̩mo̩ le.
MAT,19,16,"E̩ la go, e̩ne̩ʼka wʼugbo-wñ kakini, Akone̩ e̩wñ, e̩nyo̩ e̩wñ nache todu kʼu nʼiñmi ogbegbele̩?"
MAT,19,17,"Oñ i ka ñw u kakini, E̩wñ chi kʼe̩ tʼumi ene o̩la e̩wñ e̩nyo̩? E̩ne̩ʼkate nyo̩. I la che̩wñ ki dʼuwe̩ e̩do̩ kʼe̩ gudu tef iñmi, e̩ nadejutʼo̩la uko̩ le̩."
MAT,19,18,"I ka ñw u kakini, E-ugbo? Oñ Jisus kakini, E̩ ki kpʼone̩ n; e̩ ki tene o̩ya e̩ne̩ omune̩ n; e̩ ki joji n; e̩ ki gbʼibenu olemi n; i"
MAT,19,19,e̩ bumʼata-we̩ kpʼiye-we̩; kʼe̩ ki fe̩do̩ ekeji-we̩ dab o̩la-we̩.
MAT,19,20,"Okolobia le̩ ka ñw u kakini, U fʼe̩wñ-i du de me̩; e̩wñ ño̩ bo̩ ñwu mi ta?"
MAT,19,21,"Taku Jisus ka ñw u kakini, Iche̩wñ ki dʼuwe̩ e̩do̩ kʼe̩ mufu, e̩ nyʼamʼane̩-we̩ ko ta, kʼe̩ mʼu ko ñw ame̩nale, tak uwe̩ anʼe̩wñ akoko efojale; tak e̩ lewa tʼumi ubi."
MAT,19,22,"Ama abu kʼokolobia le̩ gbo̩, i kwʼo̩mo̩ le kpʼe̩do̩ e̩kpabie̩, todu i chenʼe̩wñ nana."
MAT,19,23,"Oñ Jisus ka ñw amako̩che̩-wñ kakini, Ami, naka ñwu me̩, ka kʼakanya i che ñw anana tak i agudu tʼojane̩ e-efojale."
MAT,19,24,"Naño̩ dabi aka ñwu me̩ kakini, Inyakulumi ele gu awo ebije uge̩wñ du me̩ tʼanana egudu nyʼojane̩ e-O̩jo̩ le."
MAT,19,25,"Oñ abu kʼamako̩che̩ gbo̩ awuwu-wñ fʼuma mu tabale. Ma kakini, Mak e̩ne̩ ma neke jadu ke?"
MAT,19,26,"Oñ Jisus mʼeju korʼuma, i kakini, Ugbo amone̩ e̩wñ-i jʼache n, ama ugbo O̩jo̩ e̩wʼñ du jʼache."
MAT,19,27,"E̩gba le̩ Pita dohi ñw u kakini, Go, a tʼe̩wñ du no̩, a la kwotʼuwe̩ ubi me̩, e̩wñ oñ awa ane̩ taa?"
MAT,19,28,"Oñ Jisus ka ñwu ma kakini, Ami, naka ñwu me̩, ka kʼame̩ ku me̩ te̩tatʼumi ubi-i, iko ku ma nyʼe̩wñ du etito̩, e̩gba kʼO̩ma One̩ gugu oj ede ojima-wñ, ame̩ onugo agugu oj ede me̩gweji akajo̩ o̩lo̩pu Israe̩l me̩gweji."
MAT,19,29,Tak e̩ne̩ du kʼi tʼunyi abe̩k amo̩maye e̩ne̩ke̩le̩ abe̩k amo̩maye onobule̩ abe̩k ata abe̩k iye abe̩k amo̩ma abe̩k ane̩ uche̩ no̩ tod odu-mi agba ogume̩lu-wñ i ñʼaje̩ iñmi ogbegbele̩ e̩wñ ogu ge̩.
MAT,19,30,"Abo o̩gba wewe muda achʼabo ubi otitala, oñ abo ubi achʼabo o̩gba."
MAT,20,1,"Todu ojane̩ e-efojale dab one̩ kʼi chʼe̩ne̩fe̩nyi, kʼi takpa dafu odudu kʼi tene abuko̩lo̩ kʼi adʼuche̩ achiwebe̩te̩ma-wñ chʼo̩gu ñwu ma."
MAT,20,2,"Oñ abu kʼowñ kpʼabuko̩lo̩ le̩ fʼalude o̩jo̩ʼka iko̩bo̩ me̩jo̩, i je̩ ñwu ma lo tef uche̩ achiwebe̩te̩ma-wñ."
MAT,20,3,"Tak abu kʼi le-dufu dab agogo me̩la, i li abomune̩ ku ma dago jʼef aja ofofo."
MAT,20,4,"Oñ i ka ñw abo le̩ kakini, Ame̩ ki ño̩ nyʼef uche̩ achiwebe̩te̩ma-mi, tak e̩wñ du kʼi chʼo̩kpakpa-wñ nara ñwu me̩. Oñ ma le."
MAT,20,5,"Oñ i ño̩ ledufu dabe̩ne̩ kʼagogo me̩gweji kpʼagogo me̩ta, i ño̩ chʼalu le̩ ge̩."
MAT,20,6,"Oñ abu kʼi ño̩ ledufu dabe̩ne̩ kʼagogo me̩lu, i fʼabomune̩ li ku ma dago jo̩; tak i ka ñwu ma kakini, E̩wñ chi ku me̩ dago jʼemi o̩wo̩ ofofo gbogbo dʼo̩jo̩?"
MAT,20,7,"Ma ka ñw u kakini, I nʼe̩ne̩ du kʼi chʼo̩gu ñw a n. I ka ñwu ma kakini, Ame̩ ki ño̩ lo tef uche̩ achiwebe̩te̩ma ge̩."
MAT,20,8,"Oñ abu kʼo̩jo̩ adu, odu uche̩ achiwebe̩te̩ma le̩ ka ñw adanuku-wñ kakini, Fʼabuko̩lo̩ le̩ do̩ wa kʼe̩ rʼo̩me̩ ñwu ma; e̩ chane̩ kwʼabo ubiane̩ gbogbo wʼabo ejodudu."
MAT,20,9,Oñ abu kʼabo agogo me̩lu le̩ lewa ma gba iko̩bo̩ me̩jo̩ iko̩bo̩ me̩jo̩ le de̩.
MAT,20,10,"Tak abu kʼabo ejodudu lewa, ma neju ka kʼama agba tʼe-le̩ le̩; ama laño̩ gba iko̩bo̩ me̩jo̩ iko̩bo̩ me̩jo̩ ge̩."
MAT,20,11,"Oñ abu ku ma mʼu gba, ma kwokʼeñmini rʼe̩ne̩fe̩nyi le̩ o̩la, ma kakini,"
MAT,20,12,"Abo ubiane̩-i ku ma che auwaʼkate, e̩ la mʼawa kpʼama ko chʼokujo̩? awa kʼa nʼadu kʼolu kpa wa gbogbo dʼo̩jo̩."
MAT,20,13,"I muda dohi ñw e̩ne̩ʼka-ma kakini, Onuku, u chʼe̩ uji n, i chʼiko̩bo̩ me̩jo̩ omi kpʼuwe̩ dʼalu n?"
MAT,20,14,Mʼe̩wñ-we̩ ko kʼe̩ lo we̩. I dʼumi e̩do̩ kʼu nadʼu ñw e̩ne̩ ubiane̩-i alu kʼu nadʼu ñw e̩.
MAT,20,15,O̩da aje̩ ñwu mi che e̩wñ ki dʼumi e̩do̩ ef e̩wñ e-mi n? Abe̩k eju-we̩ che bibi ukpe̩ kʼomi chʼe̩ne̩ e̩nyo̩?
MAT,20,16,"Abe̩le̩ abo ubi achʼabo o̩gba, oñ abo o̩gba achʼabo ubi otitala."
MAT,20,17,"Oñ abu ki Jisus ache kʼi te̩gu nyi Je̩rusale̩m, i mʼamako̩che me̩gweji le̩ ko le tʼo̩wo̩ʼka, tak ej o̩na le̩ i ka ñwu ma kakini,"
MAT,20,18,"Go, a ate̩gu nyi Je̩rusale̩m-i, ma la adʼO̩ma One̩-i ñw amagboji amatama kpʼamako̩takada, taku ma akpʼo̩ abi e-uku."
MAT,20,19,"Taku ma adʼowñ ñw abo uche̩ichi ku ma chʼo uke̩, ku ma fʼu ja ku ma la fʼu kamoli. Tak o̩jo̩ e̩ke̩ta-wñ ma adʼu kwane̩."
MAT,20,20,"E̩gbale̩ iye amo̩ma Ze̩be̩di manyʼamo̩ma e-wñ wʼugbo-wñ, ma dojikane̩ ñw u, ma la bi owñ ebi e̩wñʼka."
MAT,20,21,"Oñ i ka ñw onobule̩ le̩ kakini, E̩wñ dʼuwe̩ e̩do̩? I ka ñw u kakini, E̩ ka, kʼamo̩ma-mi meji-i, oka ki gugu o̩wo̩ awo̩to̩-we̩, oka ki gugu o̩wo̩ awohi-we̩ ef o̩da ojane̩-we̩."
MAT,20,22,"Jisus la dohi kakini, Me̩ ma e̩wñ ku me̩ biʼi n. Me̩ neke ñmo̩ ago kʼu nache kʼu ñmo̩? Ma ka ñw u kakini, A neke che."
MAT,20,23,"I ka ñwu ma kakini, Ame̩ añmo̩ ago-mi, mana, ama egugu o̩wo̩ awo̩to̩-mi kpʼo̩wo̩ awohi-mi chʼe-mi kʼu nadʼu ñw one̩ n, chai abo kʼAta-mi ñwo̩che tane̩ ñwu ma."
MAT,20,24,"Oñ abu kʼamame̩gwa gbʼo̩ o̩la amo̩maye meji le̩, i bi ma eju."
MAT,20,25,"Ama Jisus fʼuma dʼo̩ wʼugbo-wñ i kakini, Ame̩ chema ka kʼamagboji abo uche̩ichi akʼo̩la-ma chʼodu-ma, ame̩ne̩lile-ma achʼo̩wo̩ o̩da ñwu ma."
MAT,20,26,"I muda dʼabe̩le̩ ef ume̩ n, e̩ne̩ du kʼi muda dʼe̩ e̩do̩ kʼi mud e̩ne̩lile ef ume̩, achʼe̩ne̩ kʼi ache e̩wñ ñwu me̩,"
MAT,20,27,"oñ e̩ne̩ du ki dʼe̩ e̩do̩ kʼi chʼe̩ne̩ o̩gba ef ume̩, adu-me̩ i ache."
MAT,20,28,"I dabalu kʼO̩ma One̩ ma wa ku ma che e̩wñ ñw owñ n, chai kʼowñ ki che e̩wñ ñw one̩ kʼi laño̩ dʼoji o̩la-wñ chʼe̩wñ uro̩me̩ koji amone̩ wewe."
MAT,20,29,"Tak abu ku ma kwo Je̩riko alo, o̩wo̩ amone̩ lile darʼo̩ ubi."
MAT,20,30,"E̩ la go, abu kʼamafeju meji ku ma gugu et o̩na gbo̩ ka ku Jisus alale, ma kwa kakini, Ondu, O̩ma Defid, li uwa ejumomi!"
MAT,20,31,"O̩wo̩ amone̩ le̩ la dejurʼuma ku ma chechi; ma muda kwa tule kakini, Ondu, O̩ma Defid, li uwa ejumomi!"
MAT,20,32,"Tak abu ki Jisus kwodago, i fʼuma do̩, oñ i kakini, E̩wñ dʼume̩ e̩do̩ kʼu nache ñwu me̩?"
MAT,20,33,"Ma kakini, Ondu, todu kʼeju-wa ki mubi ke."
MAT,20,34,"Oñ abu kʼejumomi-ma ma je̩ ñw u n, Jisus do̩wo̩kadʼeju-ma, tak ababale̩ ma kwogane̩, oñ ma rʼo̩ ubi."
MAT,21,1,"Oñ e̩gba ku ma me̩ru Je̩rusale̩m awa, ku ma lewa Be̩tfage ugbo uwo O̩lif, e̩gbale̩ Jisus fʼamako̩che̩-wñ meji kpuche̩."
MAT,21,2,"I ka ñwu ma kakini, Me̩ nyʼef adogbe kʼi kpejurʼume̩ le̩, oñ ababale̩ me̩ ali o̩ke̩ke̩te̩ ku ma dʼu tʼuro o̩mo̩, o̩ma-wñ la manyʼu. Me̩ mutu ku me̩ dʼu wa ñwu mi."
MAT,21,3,"I la che̩wñ kʼe̩ne̩ du kʼabu du ñwu me̩, me̩ aka kakini, Eku-ma aku Ondu-wa. Ababale̩ i la ako ma kpuche̩ wa."
MAT,21,4,"E̩wñ-i la wache todu kʼo̩la ku ma ka lef akache̩ le̩ kʼi che̩ kakini,"
MAT,21,5,"Me̩ ka ñw o̩ma Zayo̩n e-onobule̩ kakini,"
MAT,21,6,"Oñ abu kʼamako̩che̩ le ku ma che alu ki Jisus ñwa ñwu ma,"
MAT,21,7,"ma mʼo̩ke̩ke̩te̩ kpʼo̩ma-wñ le̩ ko wa. Taku ma mʼukpo ubo̩lama-ma ko nʼubi ma, tak i kwogugu oji-ma."
MAT,21,8,"Tak ojile o̩wo̩ amone̩ le̩ mʼukpo-ma ko te̩ jʼej o̩na, abo kibo̩ la gu eñmi oli che̩ ko te̩ jʼej o̩na."
MAT,21,9,"Oñ o̩wo̩ amone̩ ku ma rʼo̩ o̩gba kpʼabo ku ma tʼo̩ ubi kwukwa kakini, Hosana ñw O̩ma Defid; e̩ne̩ kʼi awa ef odu Ondu ki nʼele, Hosana ef uña kʼi dʼatate̩!"
MAT,21,10,"Oñ abu kʼi mugudu tefu Je̩rusale̩m ewo le̩ du amiejo, ma kakini, E̩ne̩ de̩-i?"
MAT,21,11,"Oñ o̩wo̩ amone̩ le̩ kakini, Owñ-i che Jisus, akache̩ kʼi kwo Nazare̩t e-Galili le̩."
MAT,21,12,"Taku Jisus mugudu tef unyi O̩jo̩, oñ i fʼabo du ku ma ta e̩wñ kpʼabo ku ma la e̩wñ ne kwef unyi O̩jo̩ dufu. Oñ i fʼitebulu abo ku ma kpailo̩ o̩ko̩ ke̩che̩ nʼane̩, kpʼe̩wñ ugugu abo ku ma ta amikede."
MAT,21,13,"Oñ i ka ñwu ma kakini, I che̩ko̩ tane̩ kakini, Ma ado̩ unyi-mi ko̩ unyi adua, ame̩ muda dʼu chʼo̩wo̩ amadinya."
MAT,21,14,"Tak amafeju kpʼabo ku ma chika lewʼugbo-wñ ef unyi O̩jo̩, oñ i fʼo̩ga-ma che."
MAT,21,15,"Oñ abu kʼamagboji amatama kpʼamako̩takada fʼe̩wñ aye kʼi che li, kpʼabimo̩to̩ ku ma jʼef unyi O̩jo̩ akwukwa kakini, Hosana ñw O̩ma Defid, i bi ma eju."
MAT,21,16,"Taku ma ka ñw u kakini, E̩ gbo̩ e̩wñ kʼabo-i jʼaka-i? Oñ Jisus ka ñwu ma kakini, I-i; ame̩ chʼo̩kalatu mama ta n kakini,"
MAT,21,17,"Tak i tʼuma no̩ jʼo̩mo̩, i kwʼef ewo le̩ dufu nyi Be̩tani, oñ i ru o̩mo̩."
MAT,21,18,Oñ odudu-wñ abu kʼi anyʼewo le̩ ebi nakpʼo̩.
MAT,21,19,"Oñ abu kʼi fʼoli o̩gbaikoloʼka li eti o̩na, i lewa ofe-wñ, i la li e̩wñ du oji-wñ n, chai eñmi kate. Tak i ka ñw u kakini, I nʼugbo du kʼe̩ ro ogbegbele̩ ge̩ n. Tak e̩re̩re̩ le̩ oli o̩gbaikolo le̩ gbe̩."
MAT,21,20,"Oñ abu kʼamako̩che̩-wñ li ma yaye kakini, Abile kʼoli o̩gbaikolo gbe̩ e̩re̩re̩-i?"
MAT,21,21,"Oñ Jisus dohi ñwu ma kakini, Ami, naka ñwu me̩ kakini, Iche̩wñ ku me̩ nʼe̩do̩ ekono, kʼe̩do̩-me̩ ma chʼejeji n, iche̩wñ e-oli o̩gbaikolo-i kate oñ me̩ ache n; dagba me̩ chaka ka ñw uwo-i kakini, E̩ ki muchi kwʼemi kʼe̩ dʼo̩la-we̩ rikpolo tef ohimini abadi, i adʼabe̩le̩."
MAT,21,22,"Oñ e̩wñ du ki che ku me̩ abi ef adua, ku me̩ la ke̩do̩no, me̩ agba."
MAT,21,23,"Tak abu kʼi wʼef unyi O̩jo̩ kʼi do̩mo̩ ako̩ ma e̩wñ, amagboji amatama kpʼabogijo amone̩ lewʼugbo-wñ kakini, O̩da e̩wñ e̩ nʼache e̩wñ-i? E̩ne̩ la dʼo̩da kide̩ ñwe̩?"
MAT,21,24,"Oñ Jisus dohi ñwu ma kakini, Omi ñʼatʼume̩ ene o̩laʼka ge̩, iche̩wñ ku me̩ kʼe-le̩ ñwu mi, tak omi ñʼaka ñwu me̩ o̩da e̩wñ kʼu ne̩ ache e̩wñ-i."
MAT,21,25,"Baptism e-Jo̩n le̩, ugbo i kwo ta? Efojale abe̩k ugbo amone̩ i kwo? Oñ ma kwolo̩la kpʼo̩la-ma kakini, Iche̩wñ kʼa ka kʼi kwʼefojale, i aka ñw a kakini, E̩wñ chi kʼame̩ ma ke̩do̩nʼo n?"
MAT,21,26,"I la che̩wñ kʼa kakini, Ugbo one̩ i kwo, a arailo o̩wo̩ amone̩-i, todu Jo̩n dab akache̩ eju amone̩ du."
MAT,21,27,"Taku ma dohi ñwu Jisus kakini, A ma n. Tak owñ ño̩ ka ñwu ma kakini, Omi la aka ñwu me̩ ef o̩da e̩wñ kʼu nache e̩wñ-i n."
MAT,21,28,"Abu me̩ do̩ ta? E̩ne̩ʼka nʼo̩ma meji; oñ i lewʼugbo e-ejodudu, i kakini, O̩ma-mi, lo kʼe̩ chʼuko̩lo̩ ef uche̩ achiwebe̩te̩ma eñini."
MAT,21,29,"Oñ i dʼohi ñw u kakini, I dʼumi e̩do̩ n. I de̩ pe̩e̩, i chane̩ ejumama tak i le."
MAT,21,30,"Oñ i lewʼugbo e-ekeji, i ño̩ ka abe̩le ge̩. Tak e-le̩ dohi kakini, Elo-mi de̩, Daudu. I la le n."
MAT,21,31,"Ef uma meji e̩ne̩ chʼe̩ne̩ kʼi che e̩wñ ki dʼata-wñ e̩do̩? Ma kakini, E-ejodudu. Jisus ka ñwu ma kakini, Ami, naka ñwu me̩, ka kʼamagbo̩kane̩ kpʼamajo̩ko̩ atʼo̩gba ñwu me̩ nyʼojane̩ O̩jo̩."
MAT,21,32,"Todu Jo̩n wʼugbo me̩ lʼo̩na o̩kpakpa, me̩ la ke̩do̩nʼo̩la-wñ n; amagbo̩kane̩ kpʼamajo̩ko̩ muda ke̩do̩nʼo̩la-wñ. Abu ku me̩ la li, me̩ jumama ubiane̩-i ku me̩ ke̩do̩nʼo̩la-wñ n."
MAT,21,33,"Me̩ ño̩ gbo̩ ita omune̩ ge̩ kakini, E̩ne̩ʼka do̩mo̩ kʼi chʼe̩ne̩fe̩nyi, kʼi fʼuche̩ achiwebe̩te̩ma lo, kʼi la fʼo̩gba bu nyʼu daka; tak i fʼagu o̩ko̩o̩lo̩ gwa tef uwñ; oñ i fʼo̩do̩go̩ ne; i la mʼu du nyʼamaluche̩ o̩wo̩, tak i kwʼo̩mo̩ le."
MAT,21,34,Oñ e̩gba kʼadiko e̩ro-wñ me̩rane̩ i fʼamadu-wñ kpuche̩ nyʼugbo amaluche̩ le ku ma gbʼe̩ro-wñ wa.
MAT,21,35,"Tak abu kʼamaluche̩ le̩ gwo̩nyʼamadu-wñ, ma fʼoka kpigbe, ma fʼoka kpa, ma la fʼokuta ro̩ dʼoka."
MAT,21,36,"I ño̩ dabi fʼamadu wewe tʼabo ejodudu le̩ le kpuche̩ nyʼugbo ma, taku ma ño̩ che ma abe̩le̩ ge̩."
MAT,21,37,"Tak ubiane̩-wñ i fʼo̩ma-wñ kpuche̩ nyʼugbo ma, i kakini, Ma adiba ñw o̩ma-mi."
MAT,21,38,"Abu kʼamaluche̩ le̩ muda li o̩ma-wñ ma ka ñw o̩la-ma kakini, E̩ne̩ ki aje̩ e̩wñ ogu-i de̩. Me̩ lewa, kʼa mʼu du kpa, tak a anʼe̩wñ ogu-wñ."
MAT,21,39,"Oñ abu ku ma fʼu mu, ma mʼu du rikpolo kwef uche̩ achiwebe̩te̩ma le̩ tʼo̩do̩da, ma la mʼu du kpa."
MAT,21,40,"Todule̩, e̩gba kʼodu uche̩ achiwebe̩te̩ma le̩ lewa, ab i ache amaluche̩ le̩ taa?"
MAT,21,41,"Ma ka ñw u kakini, Ame̩ne̩bie̩ne̩ le̩, i akpa ma rinyo̩ bie̩ne̩ bie̩ne̩, tak i adʼuche̩ achiwebe̩te̩ma le̩ nyʼamaluche̩ omune̩ o̩wo̩, abo le̩ akʼe̩ro-wñ ñw u iko iko-wñ."
MAT,21,42,"Jisus ka ñwu ma kakini,"
MAT,21,43,"Lef e-kide̩ naka ñwu me̩ ka kʼama abʼume̩ gba ojane̩ O̩jo̩, taku ma adʼu ñw abo uche̩ichi ku ma ache e̩wñ kʼi arʼe̩ro-wñ. ["
MAT,21,44,Oñ e̩ne̩ kʼi lewa nʼokuta kide̩ age̩ye̩geye̩ge̩; e̩ne̩ kʼokuta-i muda awane̩ anʼu akwu rinyo̩ dab ebutu.]
MAT,21,45,Oñ abu kʼamagboji amatama kpʼamaFarisi gbʼita-wñ ma chema ka kʼama i aka-i.
MAT,21,46,"Ma la feju ku ma gwo̩nyʼu, ma muda railo o̩wo̩ amone̩ le̩, todu owñ chʼakache̩ eju-ma."
MAT,22,1,"Taku Jisus dohi, i ño̩ dabi ko̩la ñwu ma ef ita, kakini,"
MAT,22,2,"Ojane̩ e-efojale chebiu e̩ne̩ kʼi chʼonu, kʼi hi uje̩wñ iyawo tod o̩ma-wñ."
MAT,22,3,Tak i fʼamadu-wñ kpuche̩ nyʼado̩ abo kʼi nye̩ka ñwu ma wʼugbo iyawo le̩. I la dʼuma e̩do̩ ku ma wa n.
MAT,22,4,"I ño̩ dabi fʼamadu omune̩ kpuche̩ kakini, Me̩ ka ñw abo ku ma nye̩ka ñwu ma le̩ kakini, Me̩ go, u fʼuje̩wñ ñwo̩che te̩ me̩, ma fʼamo̩kokuno̩-mi kpʼame̩la abula kpa me̩, e̩wñ du la cheñwo̩che te̩, me̩ lewa jʼuje̩wñ iyawo."
MAT,22,5,"I muda wʼuma eju n, oñ ma le e-ma: e̩ne̩ʼka le tʼoko e-wñ, oka le tʼugbo e̩wñ inyama-wñ;"
MAT,22,6,"oñ abo kibo̩ gwo̩nyʼamadu-wñ, ma bʼuma ina, ma la fʼuma kpa."
MAT,22,7,"Tak onu le̩ we̩do̩, oñ i fʼabogu-wñ kpe̩ nyʼakpʼamakpʼone̩ le̩ rinyo̩, i la fʼewo-ma gujo."
MAT,22,8,"E̩gba le̩ i ka ñw amadu-wñ, kakini, Uje̩wñ iyawo le̩ cheñwo̩che te̩ mana, abo ku ma nye̩ka ñwu ma le̩ la nyo̩ bo̩jo̩ n."
MAT,22,9,"Todule̩ me̩ nyʼugwe̩ta o̩na o̩na, oñ aluka one̩ du ku me̩ li me̩ do̩ wa uje̩wñ iyawo-i."
MAT,22,10,"Tak abu kʼamadu le̩ le dufu tʼo̩na o̩na, ma kʼabo du ku ma li wa jo̩, tʼe̩ne̩ bibi tʼe̩ne̩ e̩nyo̩; tak ef unyi iyawo le̩ che̩ko̩ ñw abo ku ma chekukane̩ jo̩."
MAT,22,11,Ama abu kʼonu le̩ mugudu wa kʼi go abo ku ma chekukane̩ jo̩ le̩ i fʼe̩ne̩ʼka li o̩mo̩ kʼi ma nyi e̩wñ o̩la iyawo n;
MAT,22,12,"tak i ka ñw u kakini, Onuku, abile kʼe̩ mugudu wʼemi, kʼe̩ ma nʼe̩wñ o̩la iyawo n? Oli kwo tʼa alu."
MAT,22,13,"E̩gba le̩ onu ka ñw abo ku ma che e̩wñ ñw u, kakini, Fʼowñ e̩re̩ kpʼo̩wo̩ ji ku me̩ dʼu rikpolo tef e̩chubi o̩do̩da. O̩mo̩ aku ero̩ kpʼenyi elo̩ ade̩."
MAT,22,14,"Todu abo ku ma do̩ ma chewewe, abo ku ma muda chi de̩ ke̩e̩."
MAT,22,15,E̩gbale̩ amaFarisi le nanyojuju alu ku ma ale ku ma je̩ ñw u dʼo̩la tinyo̩ ku ma mʼu.
MAT,22,16,"Taku ma fʼamako̩che̩ e-ma kpai abo He̩ro̩d kpuche̩ nyʼugbo-wñ, ma kakini, Akone̩ e̩wñ, a chema ka kʼe̩ chʼe̩ne̩ ochochi, kʼe̩ la kʼone̩ o̩na O̩jo̩ ef ochochi, kʼo̩la e̩ne̩ du ma wʼe̩ eju n, todu uwe̩ ago eju one̩ n."
MAT,22,17,"Todule̩ e̩ naka ñw a, ab i de̩ eju-we̩? O̩da aje̩ ñw a dʼo̩kane̩ ñwu Sisa abe̩k i aje̩ n?"
MAT,22,18,"Ama abu ki Jisus chema ali bibi-ma i kakini, E̩wñ chi ku me̩ jʼumi ma-i? Ame̩ ame̩nayechi."
MAT,22,19,Dʼo̩ko̩ ane̩ le̩ ña mi. Taku ma dʼo̩ko̩ʼka wa ñw u kʼi go.
MAT,22,20,"Oñ i ka ñwu ma kakini, Ojibo-i kpʼorubutu ku ma ko̩-i, e-e̩ne̩ de̩?"
MAT,22,21,"Ma kakini, E-Sisa de̩. Tak i ka ñwu ma kakini, Maku me̩ kʼe̩wñ e-Sisa ñwu Sisa, kpai e̩wñ e-O̩jo̩ ñw O̩jo̩."
MAT,22,22,"Oñ abu ku ma gbʼo̩, ma kwoyaye. Taku ma tʼowñ no̩ le e-ma."
MAT,22,23,"O̩jo̩ le̩ amaSadiusi wʼugbo-wñ, owñ chʼabo ku ma ka kʼudajikwane̩ du do̩mo̩ n, oñ ma nʼowñ ene,"
MAT,22,24,"kakini, Akone̩ e̩wñ, Mose̩s kakini, Iche̩wñ kʼone̩ kʼi ma nʼo̩ma n leku, o̩maye-wñ ki mʼo̩ya-wñ du ubi-wñ kʼi dʼebi o̩na ugbe̩ ñw o̩maye-wñ."
MAT,22,25,"Amo̩maye e̩ne̩ke̩le̩ mebie la jʼugbo wa; tak e-ejodudu fʼo̩ya ne̩, i leku, oñ abu kʼi ma nʼugbe̩ n, i tʼo̩ya-wñ no̩ ñw o̩maye-wñ."
MAT,22,26,"Abe̩le̩ ekeji kpʼe̩ke̩ta ño̩ de̩ ge̩, gbogbo wʼe̩kebie."
MAT,22,27,Ubiane̩-wñ du onobule̩ la leku.
MAT,22,28,"Todule̩ e̩gba udajikwane̩ fa, o̩ya e-e̩ne̩ i ache ef ama mebie-i? Todu o̩chaka-ma fʼowñ ne̩ o̩ya."
MAT,22,29,"Oñ Jisus dohi ñwu ma kakini, Ela me̩ la abu ku me̩ ma ma O̩takada O̩lo̩jo̩ n kpʼukpahiu O̩jo̩ n."
MAT,22,30,"Todu e̩gba udajikwane̩ ma anʼo̩ya n, ma la adʼu kpʼo̩ko̩ n, ma muda dab amonuche̩ O̩jo̩ efojale."
MAT,22,31,"I muda chʼe-o̩la udajikwane̩ abo ku ma ku le̩, ame̩ chʼo̩kalatu e̩wñ kʼO̩jo̩ ka ñwu me̩ n?kakini,"
MAT,22,32,"Omi chʼO̩jo̩ e-Ebraham kpʼO̩jo̩ Aise̩k kpai O̩jo̩ e-Jeko̩b in? Owñ la chʼO̩jo̩ e-abo ku ma ku n, chai e-abo ku ma deju."
MAT,22,33,"Oñ abu kʼo̩wo̩ amone̩ le̩ gbo̩, awuwu o̩la kʼi ako̩ ma fʼuma mu."
MAT,22,34,"Oñ abu kʼamaFarisi gbo̩ ka kʼi je̩ ñw oli kwotʼamaSadiusi alu, ma kʼo̩la-ma jeju jo̩,"
MAT,22,35,tak e̩ne̩ʼka ef uma kʼi chʼamoli o̩lo̩da fʼene tʼu kʼi jʼowñ ma.
MAT,22,36,"I kakini, Akone̩ e̩wñ, ugbo chʼo̩la uko̩ e-kʼi nana ef o̩lo̩da?"
MAT,22,37,"Oñ i ka ñwu ma kakini, Uwe̩ ki fe̩do̩ Ondu O̩jo̩-we̩ kpai o̩gbo̩ e̩do̩-we̩ du kpai o̩gbo̩dudu onugo-we̩ du kpai o̩gbo̩ ibe-we̩ du."
MAT,22,38,E-ki chʼo̩la uko̩ lile kpai e-ejodudu de̩.
MAT,22,39,"E-ekeji ño̩ dab owñ, kakini, Uwe̩ ki fe̩do̩ ekeji-we̩ dab o̩la-we̩."
MAT,22,40,O̩gbo̩dudu o̩lo̩da kpʼo̩la amakache̩ lo̩ko̩li o̩la uko̩ meji-i.
MAT,22,41,"Oñ abu kʼamaFarisi jeju jo̩ Jisus tʼuma ene,"
MAT,22,42,"kakini, O̩la Kraisti le̩ fa, ab i de̩ eju-me̩? O̩ma e̩ne̩ i che? Ma ka ñw u kakini, E-Defidi."
MAT,22,43,"I ka ñwu ma kakini, Mak abile ki Defid dʼo̩ ef Afu ko̩ Ondu ta? kakini,"
MAT,22,44,"Ondu ka ñw Ondu-mi,"
MAT,22,45,"I la che̩wñ ki Defid dʼowñ kʼOndu, abile kʼi chʼo̩ma-wñ?"
MAT,22,46,I la nʼe̩ne̩ du kʼi neke dohi o̩la okate ñw u n; akwʼo̩jo̩ le̩ e̩ne̩ du la gbe̩do̩ etʼowñ ene du ge̩ n.
MAT,23,1,"E̩gbale̩ Jisus ko̩la ñw o̩wo̩ amone̩ le̩ kpai amako̩che̩-wñ,"
MAT,23,2,"kakini, Amako̩takada kpai amaFarisi gugu e̩gu Mose̩s;"
MAT,23,3,"todule̩ e̩wñ du ki che ku ma ka ñwu me̩, me̩ dejutʼo̩ ku me̩ che; me̩ ki muda che tikpa uko̩lo̩-ma n, todu eka ma ka, ma la che n."
MAT,23,4,"Ma la ji oj adu oj adu ki woji ki la chenʼo̩bata e̩ne̩, oñ ma kʼo nʼamone̩ ika; i muda dʼuma e̩do̩ ku ma dʼo̩mo̩wo̩ e-ma chʼo iche̩ n."
MAT,23,5,"Ama uko̩lo̩ du ku ma che chʼutodu kʼeju amone̩ ki li; todu ma che kʼaño̩ uko̩lo̩-ma ki nʼabe̩, ma ño̩ che e̩gba e̩re̩ ukpo-ma ki nana,"
MAT,23,6,"ma laño̩ che̩do̩ uña ojima ugbo uje̩wñ uyo̩, kpai ugugu e-ojima ef unyi ujeju,"
MAT,23,7,"kpai ugwa ef aja, kʼamone̩ ki ño̩ do̩ ma ko̩, Rabai."
MAT,23,8,Ame̩ ki muda je̩ ñwu ma do̩ me̩ ko̩ Rabai n: todu e̩ne̩ʼka do̩mo̩ kʼi chʼako̩ me̩ e̩wñ; o̩chaka-me̩ la chʼamo̩maye.
MAT,23,9,"Me̩ ki la do̩ e̩ne̩ du kʼata ane̩-ile̩-i n, todu e̩ne̩ʼkate do̩mo̩ kʼi chʼata-me̩, owñ chʼe̩ne̩ kʼi dʼefojale le̩."
MAT,23,10,"Ma ki la do̩ me̩ ko̩ ame̩nuto̩gba n, todabu kʼAtʼume̩ o̩gba chʼoka, owñ che Kraisti le̩."
MAT,23,11,Oñ e̩ne̩ ki tule ef ume̩ ache e̩wñ ñwu me̩.
MAT,23,12,E̩ne̩ du ki la che kʼi ahi o̩la-wñ ne ma ahiʼu wane̩; oñ e̩ne̩ du ki che kʼi ahi o̩la-wñ wane̩ ma ahiʼu dago.
MAT,23,13,"Ama atogwo, ame̩, amako̩takada kpai amaFarisi, ame̩nayechi! todabu ku me̩ fʼo̩na ojane̩ e-efojale re nyʼamone̩; todu ame̩ la gudu tʼo̩ n, me̩ la tʼo̩ no̩ ñw abo ku ma che ku ma gudu ku ma gudu n. ["
MAT,23,14,"Atogwo, ame̩, amako̩takada kpai amaFarisi, ame̩nayechi! todabu ku me̩ mʼunyi amo̩yaukuo̩ko̩ ko che e̩wñ aluje̩, abu ku me̩ la nʼadua eche jiji dʼo̩wo̩ yʼuma eju todule̩ ajo̩ e-me̩ ku ma aka akpuna tule.]"
MAT,23,15,"Atogwo, ame̩ amako̩takada kpai amaFarisi, ame̩nayechi todabu ku me̩ tale o̩la ohimini kpai ane̩ e̩gbe̩ ku me̩ dʼe̩ne̩ kate chʼe̩ne̩ tito̩ ef ume̩; tak e̩gba kʼi dʼabe̩le̩, me̩ mʼu du che o̩ma uña ubie̩ tʼame̩ onugo le onu meji."
MAT,23,16,"Atogwo ñw ame̩, amafeju ku me̩ ñʼone̩ o̩na, ku me̩ kakini, E̩ne̩ du ki fʼunyi O̩jo̩ e-ejefu kpenʼo̩la-wñ, e-le̩ chʼabu du n; e̩ne̩ ki muda fʼo̩jamalia unyi O̩jo̩ ejefu kpe̩nʼo̩la-wñ fʼudu fa bʼo̩la-wñ oji ma me̩."
MAT,23,17,"Ame̩, ame̩ne̩fule̩fu kpai amafeju: todu kali e-ki tule, o̩jamalia le̩? abe̩k unyi O̩jo̩ ejefu kʼije̩ñw o̩jamalia le̩ afo̩?"
MAT,23,18,"Me̩ ño̩ kakini, E̩ne̩ du ki fʼubo̩ iche̩bo̩ kpenʼo̩la-wñ, i chʼabu du n; e̩ne̩ ki muda fʼe̩wñ ele ki dʼoj ubo̩ iche̩bo̩ le̩ kpenʼo̩la-wñ fʼudu fa bʼo̩la-wñ oji ma me̩."
MAT,23,19,"Amafeju, me̩ ka e-ki tule, e̩wñ ele le̩? abe̩k ubo̩ iche̩bo̩ ki je̩ ñw e̩wñ ele afo̩?"
MAT,23,20,"Todule̩ e̩ne̩ du ki fʼubo̩ iche̩bo̩ kpenʼo̩la-wñ, tʼubo̩ iche̩bo̩ tʼe̩wñ du ki jʼoji-wñ oñ i kpenʼo̩la-wñ le̩."
MAT,23,21,"E̩ne̩ du ki la fʼunyi O̩jo̩ ejefu kpenʼo̩la-wñ, tʼunyi le̩ tʼe̩ne̩ ki gugu ef uwñ oñ i kpenʼo̩la-wñ le̩."
MAT,23,22,"Oñ e̩ne̩ ki fʼefojale kpenʼo̩la-wñ, mak ede O̩jo̩ kpai e̩ne̩ ki gugu oji-wñ oñ i kpenʼo̩la-wñ le̩."
MAT,23,23,"Atogwo ñw ame̩, amako̩takada kpai amaFarisi, ame̩nayechi! todabu ku me̩ fʼache̩fa kpai aulu kpai aiñmili kpe̩ rʼe̩gwa, oñ me̩ mʼojiʼka-wñ ko ñw Ondu; me̩ la tʼe̩wñ o̩lo̩da ki woji no̩ tinyo̩, owñ chʼajo̩ o̩kpakpa eka kpai ejumomi eli kpai e̩do̩ ekono. I muda dukpe̩ ku me̩ chʼe̩wñ-i tila, ku me̩ la we etʼe-kibo̩ le̩ no̩ tinyo̩."
MAT,23,24,"Ame̩, amafeju ku me̩ ñʼone̩ o̩na, me̩ ta agwiyege rinyo̩, me̩ muda adʼinyakulumi mi!"
MAT,23,25,"Atogwo ñw ame̩, amako̩takada kpai amaFarisi, ame̩nayechi! todabu ku me̩ gwe̩ ejo̩do̩da ago omi kpai ugba hiolo, ejefu-wñ la kpe̩ko̩ tiili ñw e̩wñ one̩ egba je̩ kpai e̩wñ awulu."
MAT,23,26,"Uwe̩ Farisi, afeju, fʼejefu ago kpai ugba gwe̩ hiolo ejodudu, todu kʼej o̩do̩da-wñ ki ño̩ de̩ hiolo ge̩."
MAT,23,27,"Atogwo ñw ame̩, amako̩takada kpai amaFarisi, ame̩nayechi! todabu ku me̩ chebiu oji ku ma dʼafu kuru, e-kʼej o̩do̩da-wñ chʼalifia ego kʼej ef uwñ muda kpe̩ko̩ ñw achiku abo ki ku kpai e̩wñ iwa du."
MAT,23,28,Abe̩le̩ ej o̩do̩da e-me̩ me̩ chʼe̩no̩kpakpa eju amone̩; ej ef ume̩ muda che̩ko̩ ñw ayechi kpai ugbite̩re̩.
MAT,23,29,"Atogwo ñw ame̩, amako̩takada kpai amaFarisi, ame̩nayechi! todabu ku me̩ fʼojinoji amakache̩ ko̩, me̩ laño̩ fʼoji abo o̩kpakpa ñwo̩che jo̩;"
MAT,23,30,"oñ me̩ kakini, I ma chʼawa de̩ o̩kpanachi amata-wa, a ma tuta kpai ama ef e̩bie̩ amakache̩ le̩ n."
MAT,23,31,"Todabe̩le̩, ame̩ gbʼo̩la-me̩ ibenu ka kʼame̩ chʼamo̩ma abo ku ma fʼamakache̩ le̩ kpa."
MAT,23,32,Ame̩ ki chenyu e̩ñwa amata-me̩ kʼi gbagba ko̩ ke.
MAT,23,33,"Amejo, amato̩ olijo! abu me̩ ale kʼajo̩ e-uña ubie̩ afʼume̩ oji?"
MAT,23,34,"Me̩ go, lef e-kide̩ omi akpʼamakache̩ kpai amanibe kpai amako̩takada uche̩ wʼugbo me̩: ame̩ akpa abo iche̩ka ef uma, me̩ afʼuma kamoli; ame̩ la aja iche̩ka ef uma ef unyi ujeju-me̩, me̩ la adoli ma nyʼewo ewo:"
MAT,23,35,"todu kʼe̩bie̩ o̩kpakpa du kʼi dafo ane̩-ile̩-i, akwo e̩bie̩ Ebe̩l, e̩no̩kpakpa le̩, gbogbo wʼe̩bie̩ Ze̩karaya, o̩ma Barakaya ku me̩ kpa agbagba unyi O̩jo̩ ejefu kpai ubo̩ iche̩bo̩ le̩, kʼi lewʼoji e-me̩."
MAT,23,36,"Ami, naka ñwu me̩ kakini, E̩wñ-i du awa bʼabo o̩gba-i oji ma."
MAT,23,37,"O, Je̩rusale̩m, Je̩rusale̩m, uwe̩ kʼe̩ akpa amakache̩ kʼe̩ lañʼarʼokuta do abo ku ma kpuche̩ wʼugbo-we̩, e̩re̩ onu monu oñ i dʼumi e̩do̩ kʼu kʼamo̩ma-we̩ wa jo̩ ugbokate, alu kʼolajuwe̩ ako amo̩ma-wñ jʼef ika-wñ; i la dʼume̩ e̩do̩ abe̩le̩ n."
MAT,23,38,"Me̩ go, ma tʼachigodo unyi-me̩ no̩ ñwu me̩ me̩."
MAT,23,39,"Todu, eka naka ñwu me̩-i kakini, I nʼugbo du ku me̩ ñʼali mi ate̩tʼo̩gba-i ge̩ n, gbogbo wʼe̩gba ku me̩ kakini, E̩ne̩ ki awa ef odu Ondu ki nʼele."
MAT,24,1,"Oñ abu ki Jisus kwo bʼef unyi O̩jo̩ te̩ alo, amako̩che̩-wñ la te̩wʼugbo-wñ ku ma kʼunyi unyi ki jʼef ologbo unyi O̩jo̩ le̩ ñʼo̩."
MAT,24,2,"Ama i dohi ñwu ma kakini, Me̩ li e̩wñ ki jo̩-i chaka? Ami, naka ñwu me̩ kakini, I nʼugbo du ku ma atʼokuta okate no̩ nʼe̩do̩ omune̩ emi ku ma ma agulo̩ wane̩ n."
MAT,24,3,"Oñ abu kʼi gugu oj uwo O̩lif, amako̩che̩-wñ lewʼugbo-wñ o̩wo̩ʼka; ma kakini, E̩ ka ñw a, e̩gba oñ e̩wñ-i ade̩ ta? E̩wñ la chʼujiwe ewa-we̩, kpai e-ukpoji o̩kpanachi-i?"
MAT,24,4,"Taku Jisus dohi ka ñwu ma kakini, Me̩ nago tode̩gba kʼe̩ne̩ʼka ako me̩ la."
MAT,24,5,"Todu amone̩ wewe awa ef odu-mi, ma kakini, Omi Kraisti le̩ de̩; ma la aje̩ ñw amone̩ wewe la."
MAT,24,6,"Ame̩ agbʼinabali ogu kpai iche̩ ogu; me̩ go, me̩ ki dutu n, todu e̩wñ-i awache chuu. I muda chʼukpoji-wñ de̩ ta n."
MAT,24,7,"Todu abo uche̩ichiʼka akwane̩ tʼabo ichi omune̩ o̩la, oñ ojane̩ʼka ako bʼojane̩ ekeji; ukpo̩ta la akpa, ane̩ ñʼamiejo ugbo ojoji ojoji."
MAT,24,8,E̩wñ-i du muda chʼuchane̩ efu eche ta.
MAT,24,9,"E̩gba le̩ ma amʼume̩ ko jʼef o̩bata, ma la akpa me̩. Tak abo uche̩ichi du achʼulaka me̩ tod odu-mi."
MAT,24,10,"Oñ e̩gba le̩ amone̩ wewe adʼo̩la-ma hi, ma la akʼomune̩ ñw amone̩ mu, ma la achulaka omune̩."
MAT,24,11,"Tak amakache̩ olemi wewe akwane̩, ma la ako amone̩ wewe la."
MAT,24,12,Oñ lef ugbite̩re̩ ki akpo̩rane̩ ufe̩do̩ amone̩ wewe abulo̩;
MAT,24,13,"e̩ne̩ ki muda afʼe̩do̩ lichi tʼukpoji, owñ le̩ ma ajadu."
MAT,24,14,Ma la atakoya Uche̩nyo̩ e-Ojane̩-i ef o̩gbo̩ ile̩ du ugbo kʼone̩ te̩ kade kʼi gbʼibenu ñw abo uche̩ichi du; e̩gba le̩ tak ukpoji-wñ awa.
MAT,24,15,"Todule̩, e̩gba du ku me̩ li e̩wñ ihie̩ne̩ e-alache̩, ku ma ka o̩la-wñ lefu Danie̩l akache̩ le̩, kʼi dago ef uña kiafo̩ (e̩ne̩ ki acho̩kalatu-i kʼi namʼoji-wñ),"
MAT,24,16,e̩gba le̩ abo ku ma jo̩ Judia ki nara tʼoj uwo oj uwo.
MAT,24,17,E̩ne̩ ki dʼojokunyi ki gwo̩ru wane̩ kʼi kʼe̩wñ kwef unyi-wñ n.
MAT,24,18,E̩ne̩ ki la dʼoko kʼi dabi wubi kʼi mʼotogbo-wñ ko n.
MAT,24,19,"Atogwo, muda achʼe-abo ku ma defu, kpai abo ku ma jʼad e̩nya ñw o̩ma ñmo̩ iko le̩!"
MAT,24,20,Me̩ ki la chaduwa todu kʼera kʼame̩ ara ki we ede̩ e̩gba afʼowe̩ kpai o̩jo̩ uñmi;
MAT,24,21,todu e̩gba le̩ o̩bata lile ade̩ e-kʼe̩go̩-wñ ma de̩ akwo uchane̩ ile̩-i gbogbo wʼifai n; i la nʼugbo du kʼi ade̩ ate̩tʼo̩gba ge̩ n.
MAT,24,22,"I la che̩wñ ku ma ma bʼo̩jo̩ le̩ wane̩ n, ma ma jadu o̩re̩la du n. Ama todu abo ku ma chi ma tane̩, ma abʼo̩jo̩ le̩ wane̩."
MAT,24,23,"E̩gba le̩ iche̩wñ kʼe̩ne̩ du aka ñwu me̩ kakini, go, Kraisti le̩ dʼemi, abe̩k e̩mi-i, me̩ ki gbagbo̩ n."
MAT,24,24,"Todu amiKraisti olemi akwane̩, kpai amakache̩ olemi, ma la akʼujiwe lile kpai e̩wñ uno̩ jo̩; todabe̩le̩, i ma jʼache ma ma ko abo ku ma chi ma tane̩ le̩ la ge̩."
MAT,24,25,"Me̩ go, u ka ñwu me̩ tane̩ me̩."
MAT,24,26,"Todule̩, iche̩wñ ku ma aka ñwu me̩ kakini, Me̩ go, i dʼef aje̩tachi; me̩ ki dufu n. Me̩ go, i dʼef unyi ejefu; me̩ ki gbagbo̩ n."
MAT,24,27,"Todu alu kʼo̩mamanya akwʼo̩wo̩ olodudu kʼi ada gbogbo nyʼolane̩, abe̩le̩ ewa O̩ma One̩ ade̩."
MAT,24,28,"Ugbo du kʼoku e̩la de̩, o̩mo̩ amu-gunu awajo̩."
MAT,24,29,"Oñ anubi o̩bata iko le̩ ababa olu amud e̩chubi, ochu la afane̩ n, oñ awo awo achi kwʼojale wane̩, e̩wñ ukpahiu ukpahiu efojale la amiejo."
MAT,24,30,"Tak e̩gba le̩ ujiwe O̩ma One̩ atejugede efojale; iko le̩ amo̩lo̩pu ane̩ ile̩-i du akʼo̩wo̩ fiʼe̩do̩-ma, ma la ali O̩ma One̩ kʼi awa oj akpa ojale; ukpahiu kpai ojima lile la adʼubi-wñ."
MAT,24,31,"Tak i akpʼamonuche̩-wñ uche̩ manyʼuko̩la o̩kakachi lile, oñ ma kʼabo-wñ kʼi chi ma tane̩ wajo̩, ma akwo o̩wo̩ afu me̩le̩ kwo ukade efojale gbogbo wʼukade-wñ e̩jekeji."
MAT,24,32,"Me̩ ki la ko̩che̩ ita ugbo oli o̩gbaikolo le̩; e̩gba kʼe̩to̩-wñ nʼomi o̩la kʼi lañʼalu etito̩, ame̩ chema ka kʼo̩lo̩ji me̩rane̩ me̩:"
MAT,24,33,"abe̩le̩ ame̩ ge̩, e̩gba ku me̩ li e̩wñ-i du me̩ ki ma ka kʼi me̩rʼalugbana anane̩ me̩."
MAT,24,34,"Ami, naka ñwu me̩ kakini, I nʼugbo du kʼabo o̩gba kide̩ alale rinyo̩ gbogbo tak e̩wñ-i du wache n."
MAT,24,35,Efojale kpai ane̩ ile̩-i alale rinyo̩; i muda nʼugbo du kʼo̩la kʼu ka alale rinyo̩ n.
MAT,24,36,"Ama o̩la o̩jo̩ kʼa ka-i kpai e-iko le̩, e̩ne̩ du ma n, dagba i chʼamonuche̩ efojale, chai Ata kate ma."
MAT,24,37,"Oñ alu ki de̩ o̩kpanachi Noa, abe̩le̩ ewa O̩ma One̩ ade̩."
MAT,24,38,"Todu alu ma jo̩ aje̩ kpai añmo̩ kpai anʼo̩ya kpai o̩ya edukpʼo̩ko̩ iko o̩gba tak omi wobi le̩ gbogbo wa kad o̩jo̩ ku Noa mugudu tef o̩ko̩ le̩,"
MAT,24,39,"ma la ma n, gbogbo uwobi omi le̩ lewa, oñ i mʼuma ko chaka; abe̩le̩ ewa O̩ma One̩ ñʼade̩."
MAT,24,40,"E̩gba le̩ one̩ meji ajʼoko; ma adʼoka, ma atʼoka no̩;"
MAT,24,41,"abobule̩ meji ajo̩ anʼe̩wñ odokuta; ma adʼoka, ma atʼoka no̩."
MAT,24,42,"Todule̩, me̩ gwe̩ke̩ adide, todabu ku me̩ ma ma o̩jo̩ kʼOndu-me̩ awa n."
MAT,24,43,"Me̩ ki muda ma kakini, Iche̩wñ kʼe̩ne̩fe̩nyi ma ma ide e̩konu kʼajoji ma wa, i ma gwe̩ke̩ adide; i ma la je̩ ñwu ma fʼo̩do̩ unyi-wñ gwa gudu n."
MAT,24,44,"Todu e-kide̩, o̩la e-me̩ onugo ki ño̩ che̩mu tane̩; todu adiko ku me̩ ma do̩ kʼi awa n oñ O̩ma One̩ awa."
MAT,24,45,E̩ne̩ chʼadu kʼi chʼachubi odu-wñ kpai anibe e-kʼodu-wñ dʼu dago chʼadejute̩ abunyi-wñ kʼi kʼuje̩wñ ñwu ma je̩ iko-wñ?
MAT,24,46,Adu kʼodu-wñ lewa ke̩re̩bʼo̩ ef e̩wñ le̩ eche gbede.
MAT,24,47,"Ami, naka ñwu me̩ kakini, I adʼadu le̩ dago kʼi mud adejute̩ idu-wñ chaka."
MAT,24,48,"I muda che̩wñ kʼadu ki bie̩ne̩ aka ef e̩do̩-wñ kakini, Odumi akpo̩kpe̩ ewa;"
MAT,24,49,"tak i chane̩ eja abo kʼowñ kpai ama chʼadu, kʼi lañʼaje̩ kpai eñmo̩ kpai amañmo̩te̩;"
MAT,24,50,odu adu kide̩ awa o̩jo̩ kʼi ma nʼeju-wñ n kpai adiko kʼi ma ma n.
MAT,24,51,"Tak i akʼowñ da meji, oñ i adʼukpe̩-wñ te̩ manyʼame̩nayechi; o̩mo̩ aku ero̩ kpai enyi elo̩ ade̩."
MAT,25,1,"E̩gba le̩ ma adu ojane̩ e-efojale wawe abigbe̩le̩ me̩gwa ku ma ma mʼe̩ne̩ke̩le̩ n, ku ma mʼagege-ma ko ledufu aledo o̩ko̩ya etito̩."
MAT,25,2,"E̩lu ef uma chʼame̩ne̩fule̩fu, one̩ me̩lu-ma la chʼamanibe."
MAT,25,3,"Todu ame̩ne̩fule̩fu le̩ mʼagege-ma ko, ma la nʼekpo manyʼu n."
MAT,25,4,Amanibe muda nʼekpo ef uli-ma manyʼagege-ma.
MAT,25,5,"Oñ abu kʼo̩ko̩ya etito̩ le̩ che̩du ewa, olu chane̩ ago ma chaka taku ma kwololu."
MAT,25,6,"Oñ alumeji odu ukwa dago kakini, Me̩ go, o̩ko̩ya etito̩ de̩-oo! Me̩ dufu wa ale-dʼo."
MAT,25,7,"E̩gba le̩ abigbe̩le̩ le̩ chaka kwane̩, oñ ma ñwʼowu agege-ma che."
MAT,25,8,"Tak ame̩ne̩fule̩fu ka ñw amanibe le̩ kakini, Me̩ fʼekpo-me̩ ba ñw a, todabu kʼagege-wa alu."
MAT,25,9,"Ama amanibe le̩ dohi kakini, Tode̩gba kʼi ma bʼawa kpʼame̩ jo̩ n; me̩ nyʼugbo abo ku ma tʼekpo ku me̩ la ñw o̩la-me̩."
MAT,25,10,"Oñ ubi ma abu ku ma nyʼala, o̩ko̩ya etito̩ le̩ lewa. Tak abo kʼo̩la-ma chʼe̩mu tane̩ mugudu nyʼugbo uje̩wñ iyawo kpai owñ, oñ ma fʼo̩na re."
MAT,25,11,"Ubi le̩ abigbe̩le̩ ki bo̩ ño̩ lewa ge̩; ma kakini, Odu, odu, mʼo̩na bi ñw a."
MAT,25,12,"Ama i dohi ñwu ma kakini, Ami, naka ñwu me̩ kakini, U ma me̩ n."
MAT,25,13,"Todule̩ me̩ ki gwe̩ke̩ adide, todabu ku me̩ ma ma o̩jo̩-wñ abe̩k iko-wñ n."
MAT,25,14,Todu alu kʼone̩ kʼi anyʼule̩ fʼamadu e-wñ do̩ wa kʼi la kʼane̩-wñ nyʼuma o̩wo̩;
MAT,25,15,"i la mʼejika me̩gwa ko ñw e̩ne̩ʼka, oñ i kʼe̩le̩ ñw e̩ne̩ omune̩, i la kʼeji ñw e̩ne̩ omune̩; i ko ñw e̩ne̩ne̩ne̩ne̩ alu kʼibe-wñ bo̩jo̩, tak i le tʼule̩-wñ."
MAT,25,16,Oñ ababa le̩ e̩ne̩ ki gbʼejika me̩gwa le nachinyama; i la jʼile ejika me̩gwa omune̩ manyʼu.
MAT,25,17,"Abe̩le̩ ge̩, e̩ne̩ ki gba e̩le̩ fʼile ejika me̩le̩ je̩ manyʼu."
MAT,25,18,"Ama e̩ne̩ ki gbʼeji le̩ le nafʼura gwa, oñ i kʼo̩ko̩ odu-wñ maja o̩mo̩."
MAT,25,19,"Tak i kpo̩kpe̩ gboogbo, odu amadu le̩ lewa, oñ i fʼo̩la o̩ko̩ le̩ lo kpai ama."
MAT,25,20,"Tak e̩ne̩ ki mʼejika me̩gwa gba lewa, oñ i mʼejika me̩gwa omune̩ ko wa manyʼu; i kakini, Odu-mi, e̩ mʼejika me̩gwa ko nyʼumi o̩wo̩, go, u ño̩ fʼejika me̩gwa omune̩ je̩ manyʼu ge̩."
MAT,25,21,"Odu-wñ ka ñw u kakini, I nyo̩! uwe̩, adu ki nyo̩ ki achubi one̩. E̩ chubi-mi ef e̩wñ re me̩, nadʼuwe̩ dago kʼe̩ nʼo̩da e̩wñ wewe; mugudu wʼef uyo̩ odu-we̩ ke."
MAT,25,22,"Tak e̩ne̩ ki gbʼejika me̩le̩ le̩ ño̩ lewa; i kakini, Odu-mi, e̩ mʼejika me̩le̩ ko nyʼumi o̩wo̩; go, u ño̩ file me̩le̩ je̩ mʼo̩."
MAT,25,23,"Odu-wñ ka ñw u kakini, I nyo̩! uwe̩, adu ki nyo̩ kʼi achubi one̩. E̩ chubi-mi ef e̩wñ re me̩, nadʼuwe̩ dago kʼe̩ nʼo̩da e̩wñ wewe; mugudu wʼef uyo̩ odu-we̩ ke."
MAT,25,24,"Oñ e̩ne̩ ki gbʼejika meji le̩ ño̩ lewa; i kakini, Odu-mi, u chema uwe̩, kʼe̩ chʼagbiti; ugbo kʼe̩ ma gbe̩ n, e̩ ja; ugbo ki ma chʼuwe̩ fiatuka n, e̩ yajo̩ kwʼo̩mo̩;"
MAT,25,25,"oñ abu kʼu narailo, u le namʼe̩jika-we̩ du maja ef ane̩; go, e̩wñ-we̩ de̩-i."
MAT,25,26,"Oñ odu-wñ dohi ñw u kakini, Adu bibi kʼe̩ chʼo̩kpo̩! E̩ chema kʼomi aja ugbo ki ma chʼomi gbe̩ n, u lañʼayajo̩ ugbo ki ma chʼomi fiatuka n;"
MAT,25,27,"todule̩ i ma dukpe̩ kʼe̩ mʼo̩ko̩-mi ko ñw abo ku ma dʼo̩ko̩ ta, tak omi ma wa agba e̩wñ-mi manyʼile oji-wñ."
MAT,25,28,Todule̩ me̩ bʼowñ gba ejika meji le̩ ku me̩ mʼu ko ñw e̩ne̩ ki nʼejika ogu le̩.
MAT,25,29,"Todu e̩ne̩ du kʼi nʼe̩wñ, ma ñʼadʼu manyʼu ñw u ge̩, tak i ane̩ ololo; ama e̩ne̩ ki ma ne̩ n tʼe̩wñ kʼi ne̩ ma abʼo̩ gba."
MAT,25,30,Me̩ dʼadu ki ma chʼeku ñw one̩ n le̩ rikpolo tef e̩chubi o̩do̩da; o̩mo̩ aku ero̩ kpai enyi e̩lo̩ ade̩.
MAT,25,31,"Abe̩le̩ e̩gba du kʼO̩ma One̩ lewa ef ojima-wñ kpai amonuche̩-wñ du ubi-wñ, e̩gba le̩ i agugu oj ede ojima-wñ."
MAT,25,32,"Taku ma akʼabo uche̩ichi uche̩ichi du wa jʼo̩gba-wñ. Oñ i ada ma ru bʼomune̩ te̩, alu kʼadide ala adʼamala ru bʼamewo te̩;"
MAT,25,33,tak i akʼamala jo̩ o̩wo̩ awo̩to̩-wñ; amewo muda ajo̩ awohi-wñ.
MAT,25,34,"E̩gba le̩ Onu aka ñw abo ku ma jo̩ o̩wo̩ awo̩to̩-wñ kakini, Me̩ lewa, ame̩ kʼAta-mi de̩nyo̩ ñwu me̩ le̩. Me̩ ki fʼojane̩ ku ma ñwo̩che tane̩ ñwu me̩ akwe̩gba ku ma kpʼe̩re̩ ile̩-i je̩ ogu:"
MAT,25,35,"todu ebi kpa mi, oñ me̩ dʼe̩wñ ñwu mi je̩; alugbe̩ kpa mi, oñ me̩ dʼomi ñwu mi ñmo̩; u chʼononojo, me̩ gba mi uru;"
MAT,25,36,"u tago ofo, oñ me̩ kʼukpo ñwu mi lo; u chʼe̩ne̩gbo, oñ me̩ lewa fejudo mi; u dʼef unyidudu, oñ me̩ wʼugbo mi."
MAT,25,37,"E̩gba le̩ abo̩kpakpa adʼohi ñw u kakini, Ondu, e̩gba oñ a li kʼebi akpʼe̩ kʼa la dʼe̩wñ ñw e̩ je̩? abe̩k alugbe̩ akpʼe̩, tak a dʼomi ñw e̩ ñmo̩?"
MAT,25,38,E̩gba oñ a li uwe̩ kʼe̩ chʼononojo tak a gbʼe̩ ru? abe̩k e̩ tago ofo tak a kʼukpo ñw e̩ lʼago?
MAT,25,39,"Oñ e̩gba a li uwe̩ kʼe̩ nʼe̩gbo o̩la, abe̩k e̩ dʼef unyidudu, tak a wʼugbo we̩?"
MAT,25,40,"Tak Onu le̩ adohi ñwu ma kakini, Ami, naka ñwu me̩ kakini, Ukpe̩ ku me̩ che ñw e̩ne̩ ki nyaʼka ef amo̩maye-mi-i, mak omi me̩ che ñwu."
MAT,25,41,"E̩gba le̩ i aka ñw abo ku ma jʼo̩wo̩ awohi-wñ kakini, Me̩ kwo bʼumi te̩, ame̩ ku ma nama ñwu me̩-i tef una e-ogbegbele̩ ku ma ñwo̩che tane̩ todu Abulumone̩ kpai amonuche̩-wñ."
MAT,25,42,"Todu, ebi kpa mi, me̩ la dʼe̩wñ ñwu mi je̩ n; alugbe̩ kpa mi, me̩ la dʼomi ñwu mi ñmo̩ n;"
MAT,25,43,"u chʼononojo, me̩ la gba mi uru n; u tago ofo, me̩ la kʼukpo ñwu mi lo n; i lo̩ mi n, u laño̩ dʼef unyidudu, me̩ la wa fejudo mi n."
MAT,25,44,"Tak ama ñʼadohi kakini, Ondu, e̩gba oñ a li uwe̩ kʼebi nakpʼe̩? abe̩k alugbe̩? abe̩k uwe̩ chʼononojo? abe̩k e̩ tago ofo? abe̩k i ma lo̩ we̩ n? abe̩k e̩ dʼef unyidudu? kʼa ma la che e̩wñ ñw e̩ n?"
MAT,25,45,"Tak i adohi ñwu ma kakini, Ami, naka ñwu me̩-i ka kʼukpe̩ ku me̩ ma che ñw e̩ne̩ʼka ef abo ki nya-i n, me̩ la che ñwu mi n."
MAT,25,46,Abo le̩ la akwʼo̩mo̩ nyʼef udu ogbegbele̩ echi; abo̩kpakpa muda alo tʼef iñmi e-ogbegbele̩.
MAT,26,1,"Oñ i lewatu e̩gba ki Jisus fʼo̩la-i du ka kpoji, i ka ñw amako̩che̩-wñ kakini,"
MAT,26,2,"Ame̩ chema ka ki bo̩ o̩jo̩ meji tak Elaloji awane̩, ku ma adʼO̩ma One̩ ñwu ma mu ku ma fʼu kamoli."
MAT,26,3,E̩gba le̩ amagboji amatama kpai abogijo amone̩ le̩ jeju jʼanuku agboji amatama kʼodu-wñ ko̩ Kayafas;
MAT,26,4,oñ ma nyojuju todu ku ma fu Jisus gwo̩gwo̩ kʼi tʼuma o̩wo̩ ku ma mʼu du kpa.
MAT,26,5,"Ama ma kakini, I chʼef uje̩wñ-i n, tode̩gba kʼekuku achi ef amone̩-i."
MAT,26,6,"Oñ abu ki Jisus de̩ Be̩tani ef unyi Saimo̩n e̩no̩ga ikpemute le̩,"
MAT,26,7,"onobule̩ nʼugege ekpo kʼaja-wñ chekpuna lewʼugbo kʼi chekukane̩, oñ i mʼu du da nyʼu oji."
MAT,26,8,"Oñ abu kʼamako̩che̩-wñ li u, i bi ma eju, ma kakini, E̩wñ chi ku ma dʼu chihi-i?"
MAT,26,9,"Todu ma ma neke ta kʼo̩ko̩-wñ ma nana, ku ma kʼo ñw ame̩nale."
MAT,26,10,"Oñ abu ki Jisus chema, i ka ñwu ma kakini, E̩wñ chi ku me̩ che onobule̩-i akanya? Todu i fʼuko̩lo̩ o̩me̩me̩le̩ che rʼumi me̩."
MAT,26,11,Todu me̩ nʼame̩nale ugbo me̩ e̩gba du; me̩ muda ane̩ omi e̩gba du n.
MAT,26,12,"Todu ekpo kʼi du danyʼumi o̩la-i, todu oku-egu-mi eji oñ i che."
MAT,26,13,"Ami, naka ñwu me̩, kakini, Ugbo du ku ma fʼakoya Uche̩nyo̩-i ta o̩gbo̩ ile̩-i du, ma ñʼadʼe̩wñ kʼonobule̩-i che ka, kʼi chʼurewa-wñ."
MAT,26,14,"Tak abu kʼe̩ne̩ʼka ef amame̩gweji le̩ kʼi kʼodu Judas Iskariot nyʼugbo amagboji amatama,"
MAT,26,15,"i kakini, E̩wñ dʼume̩ e̩do̩ ku me̩ du ñwu mi, tak omi adʼu ñwu me̩? Taku ma mʼajifa ogue̩gwa ko jʼoj e̩bo̩ ñw u."
MAT,26,16,Oñ akwʼe̩gba le̩ i feju uña todu kʼi dʼu ñwu ma mu.
MAT,26,17,"Oñ o̩jo̩ ejodudu ku ma chane̩ eje̩ akala kʼo̩jo̩wu ma dʼo̩ n, amako̩che̩ le̩ lewʼugbo Jisus; ma kakini, Ugbo i dʼuwe̩ e̩do̩ kʼa ñwo̩che ñw e̩ kʼe̩ je̩ Elaloji?"
MAT,26,18,"Oñ i kakini, Me̩ nyʼef ewo ugbo e̩ne̩ abe̩-i ku me̩ ka ñw u kakini, Akone̩ e̩wñ le̩ kakini, Iko-mi me̩rʼo̩wo̩ me̩; ugbo we̩ oñ nachʼElaloji manyʼamako̩che̩-mi."
MAT,26,19,"Tak amako̩che̩-wñ che alu ki Jisus ñwa ñwu ma, oñ ma fʼElaloji ñwo̩che te̩."
MAT,26,20,Oñ e̩gba kʼane̩ lo̩ i chekukane̩ manyʼamame̩gweji le̩.
MAT,26,21,"Tak abu ku ma jo̩ aje̩ e̩wñ i kakini, Ami, naka ñwu me̩ kakini, E̩ne̩ʼka ef ume̩ adu mi ñw amone̩ mu."
MAT,26,22,"Tak abu kʼe̩do̩-ma kpabie̩ tabale e̩ne̩ne̩ne̩ne̩ chane̩ eka ñw u kakini, Ondu, i neke chʼomi?"
MAT,26,23,"Oñ i dohi kakini, E̩ne̩ ki atʼo̩wo̩ nyʼugba kpai omi, e̩ne̩ le̩ adu mi ñw amone̩ mu."
MAT,26,24,"O̩ma One̩ alo chuu, alu ku ma ko̩ o̩la-wñ tane̩. Ama atogwo ñw e̩ne̩ ku ma adʼO̩ma One̩ ñw amone̩ mu lef uwñ le̩! Ma ma bi e̩ne̩ le̩ n, i ma chʼo̩me̩me̩le̩ ñw u."
MAT,26,25,"Oñ Judas, kʼi dʼowñ ñw amone̩ mu le̩, dohi ñw u kakini, Rabai, i neke chʼomi? I ka ñw u kakini, Uwe̩ ka-i."
MAT,26,26,"Abu ku ma la jo̩ aje̩ e̩wñ, Jisus mʼakala du, oñ abu kʼi fʼaduwa chenyʼu, i fʼu guche̩, tak i mʼu ko ñw amako̩che̩, i kakini, Me̩ gba ku me̩ je̩; año̩la-mi de̩."
MAT,26,27,"Tak abu kʼi mʼago du kʼi la fʼugwa gwa, i mʼu du ñwu ma; i kakini, O̩chaka-me̩ ki ñmʼo̩."
MAT,26,28,"Todu e̩bie̩-mi e-alo ekpe̩ le̩ de̩-i, e-ku ma dʼu dafo todu amone̩ wewe todu etʼadure no̩."
MAT,26,29,"Oñ naka ñwu me̩-i kakini, Akwe̩gba-i i nʼugbo du kʼu nañmo̩ e̩ro achiwebe̩te̩ma-i ge̩ n, gbogbo wʼiko e̩gba kʼu nañmo̩ etito̩-wñ kpai ame̩ ojane̩ Ata-mi."
MAT,26,30,Tak abu ku ma fʼeli ko̩ ma le dufu nyʼibe̩ uwo O̩lif.
MAT,26,31,"E̩gba le̩ Jisus ka ñwu ma kakini, O̩chaka-me̩ ali e̩wñ ki ada me̩ hi ugbo mi odu-i. Todu i che̩ko̩tane̩ kakini, Nadʼe̩wñ nu adide amala, tak amala ujo̩-i afiatuka."
MAT,26,32,Ama anubi ekwane̩-mi nadʼo̩gba-me̩ nyi Galili.
MAT,26,33,"Pita muda dohi ñw u kakini, Dagba o̩chaka amone̩ ki li e̩wñ ki ada ma hi ugbo we̩, i ada mi hi ogbegbele̩ n."
MAT,26,34,"Jisus ka ñw u kakini, Ami, naka ñw e̩-i, kakini, Odu-i o̩gba tak aiko̩ ki ko̩, uwe̩ araire̩ mi onu me̩ta."
MAT,26,35,"Pita ka ñw u kakini, I chaka dʼukpe̩ kʼomi aku kpai uwe̩, i nʼugbo kʼu naraire̩ we̩ n. Abe̩le̩ amako̩che̩ chaka ño̩ ka ge̩."
MAT,26,36,"E̩gba le̩ Jisus kpʼama lewa e̩bu ane̩ ku ma do̩ ko̩ Ge̩tse̩mani, oñ i ka ñw amako̩che̩-wñ kakini, Me̩ jʼemi gbogbo kʼu nanyʼano̩mo̩ kʼu chaduwa."
MAT,26,37,"Tak i mu Pita kpai amo̩ma Ze̩be̩di meji le̩ ko, i chane̩ eche̩do̩dudu, e̩do̩-wñ la kpa ololo."
MAT,26,38,"E̩gba le̩ i ka ñwu ma kakini, Onugo-mi ache̩do̩dudu tabale gbogbo wa kad uku; me̩ gugu emi, ku me̩ gwe̩ke̩ adide kpai omi."
MAT,26,39,"Tak abu kʼi le tʼo̩gba pe̩e̩ i la fʼeju bʼane̩ ma, oñ i nachaduwa kakini, Ata-mi, iche̩wñ kʼi jʼache, mak ago kide̩ ki lale bʼumi te̩; i ki muda de̩ alu ki dʼumi e̩do̩ n, chaialu ki dʼuwe̩ e̩do̩."
MAT,26,40,"Tak i lewʼugbo amako̩che̩ le̩ oñ i fʼuma li abu ku ma jo̩ alolu. Tak i ka ñwu Pita kakini, Abe̩le̩ le̩e̩, ame̩ gbiti bo̩jo̩ ku me̩ gwe̩ke̩ adide kpai omi auwa oka n?"
MAT,26,41,"Me̩ gwe̩ke̩ adide ku me̩ la chaduwa, tode̩gba ku me̩ gudu tef ajama. Ibe afu la de̩ kolo kolo mana, o̩re̩la muda chʼe̩gbo."
MAT,26,42,"I ño̩ dabi kwʼo̩mo̩ onu ekeji, i chaduwa kakini, Ata-mi, iche̩wñ kʼe-kide̩ ma neke lale bʼumi te̩ n, chai e̩gba kʼu ñmʼo̩, mak e̩wñ ki dʼuwe̩ e̩do̩ ki wache."
MAT,26,43,"Tak abu kʼi ño̩ mudabi wa, i fʼuma li abu ku ma jʼalolu, todu igbegbeneju-ma woji ñw olu."
MAT,26,44,Tak i tʼuma no̩ oñ i ño̩ kwʼo̩mo̩ le achaduwa onu e̩ke̩ta; o̩la le̩ gbage̩de̩ i ño̩ dabi ka ge̩.
MAT,26,45,"E̩gba le̩ i lewa ugbo amako̩che̩ le̩ oñ i ka ñwu ma kakini, Me̩ lolu waa fai, ku me̩ ñmi ke; go adiko le̩ me̩ro̩wo̩ awa me̩; ma la mʼO̩ma One̩ du tʼef o̩wo̩ ame̩nadure me̩."
MAT,26,46,"Me̩ kwane̩ kʼa alo; go, e̩ne̩ kʼi mʼumi du ñwu ma mu le̩ me̩ro̩wo̩ awa-i."
MAT,26,47,"Oñ abu kʼi nʼo̩la le̩ aka ta, go, Judas, kʼi chʼe̩ne̩ʼka ef amame̩gweji le̩, lewa; o̩wo̩ amone̩ ku ma nʼugbada kpai ugbolo la darʼo̩ ubi; ugbo amagboji amatama kpai abogijo amone̩ le̩ ma kwo wa."
MAT,26,48,"Oñ e̩ne̩ kʼi ache kʼi dʼu ñw amone̩ mu le̩ mʼujiwe du ñwu ma tane̩ kakini, E̩ne̩ kʼu dʼalu-mi kʼo̩ alu owñ le̩ de̩, me̩ gwo̩nyʼuwñ."
MAT,26,49,"Tak ababa le̩ i nyʼugbo Jisus, i kakini, Agba-oo. Rabai! Oñ i dʼalu kʼo̩ alu."
MAT,26,50,"Oñ Jisus ka ñw u kakini, E̩numana-mi, ule̩ e̩wñ e̩ lewa-i? E̩gba le̩ ma te̩wa adʼo̩wo̩ do Jisus, oñ ma gwo̩nyʼuwñ,"
MAT,26,51,"E̩ la go, e̩ne̩ʼka ef abo ku ma jʼugbo Jisus fʼo̩wo̩ nadala, i la mʼugbada-wñ wo̩, oñ i fʼadu agboji amatama da, i la mʼeti-wñ la."
MAT,26,52,"E̩gba le̩ Jisus ka ñw u kakini, Mʼugbada-we̩ du dabi tunyʼe̩gu-wñ; todu o̩chaka amone̩ ku ma mʼugbada ko alenyo̩ ñw ugbada."
MAT,26,53,Abe̩k uwe̩ do̩ ka kʼomi neke gbo̩ko̩bʼAta-mi kʼi akʼamonuche̩ ku ma tʼo̩gba me̩gweji le jo̩ ñwu mi n?
MAT,26,54,"I ma dʼabe̩le̩ ab O̩takada O̩lo̩jo̩ ale ki ache̩, kʼi kakini, Abe̩le̩ i ade̩ tila."
MAT,26,55,"Adiko le̩ Jisus ka ñw o̩wo̩ amone̩ le̩ kakini, Dabe̩ne̩ ku me̩ ko bʼadinya oñ me̩ nʼugbada kpai ugbolo wa ku me̩ mu mi? U te̩te̩ gugu ef unyi O̩jo̩ o̩jo̩ñwa o̩jo̩ñwa akʼone̩ e̩wñ, me̩ la gwo̩nyu mi n."
MAT,26,56,"O̩gbo̩ e̩wñ-i du muda wache todu kʼO̩takada O̩lo̩jo̩ e-amakache̩ kʼi che̩. E̩gba le̩ amako̩che̩ chaka tʼowñ no̩, ma ra."
MAT,26,57,"Oñ abo ku ma gwo̩nyu Jisus le̩ mʼowñ du lo tʼugbo Kayafas agboji amatama, ugbo kʼamako̩takada kpai abogijo jeju jo̩."
MAT,26,58,"Pita muda tʼowñ ubi o̩najiji, gbogbo wʼologbo agboji amatama, oñ abu kʼi mugudu tʼejefu, i kwogugu ugbo abimo̩to̩ kʼi li ukpoji-wñ."
MAT,26,59,Oñ amagboji amatama kpai o̩gbo̩ abo̩hiala du tʼafeju e̩ne̩ ki agbʼibenu olemi nyu Jisus ku ma dʼowñ kpa.
MAT,26,60,"Ma la li n, dagba ame̩nibenu olemi wewe chaka wʼo̩mo̩. Tak ubi le̩ one̩ meji lewa,"
MAT,26,61,"ma kakini, Owñ-i ka kakini, U neke fʼunyi O̩je̩ Ejefu-i gulo̩ tak u namʼu du ko̩ o̩jo̩ me̩ta."
MAT,26,62,"Tak agboji amatama le̩ kwodago, oñ i ka ñw u kakini, I nʼohi du kʼe̩ du n? E̩wñ chʼibenu kʼabo-i agba nyʼuwe̩-i taa?"
MAT,26,63,"Jisus muda chechi-wñ kpo̩, Tak agboji amatama ka ñw u kakini, NakpʼO̩jo̩ kʼi deju nʼuwe̩, iche̩wñ kʼuwe̩ che Kraisti, O̩ma e-O̩jo̩, e̩ ka ñw a."
MAT,26,64,"Jisus ka ñw u kakini, Uwe̩ ka-i. U muda aka ñw e̩-i, kakini, Ate̩to̩gba-i ame̩ ali O̩ma One̩ abu kʼi gugu o̩wo̩ awo̩to̩ Ukpahiu, kʼi lañʼawa oj akpa e-efojale."
MAT,26,65,"E̩gba le̩ agboji amatama le̩ fʼe̩wñ o̩la-wñ fana, i kakini, Akpabie̩ O̩jo̩ oñ i che-i! Eku e̩nibenu ño̩ ku wa ge̩? Me̩ go, me̩ gbo̩ akpabie̩ O̩jo̩ kʼi che fai me̩."
MAT,26,66,"Abu me̩ do̩ taa? Oñ ma dohi kakini, I fʼuku fa bʼo̩la-wñ ma me̩."
MAT,26,67,"E̩gba le̩ ma tʼito̩ rʼowñ eju, ma la fʼo̩kpo̩ rʼowñ; abo ki bo̩ la kʼowñ awo,"
MAT,26,68,"ma kakini, Kʼache̩ ñw a, uwe̩ Kraisti! E̩ne̩ dʼo̩wo̩ gwʼuwe̩?"
MAT,26,69,"Pita la gugu ef ologbo o̩do̩da; oñ imo̩to̩ onobule̩ʼka lewʼugbo-wñ, i kakini, Uwe̩ ño̩ dʼugbo Jisus e̩ne̩ Galili le̩ ge̩."
MAT,26,70,"I muda re̩ eju-ma chaka; i kakini, U ma e̩wñ kʼe̩ ka-i n."
MAT,26,71,"Tak abu kʼi kwʼo̩mo̩ le tʼef atakpa, imo̩to̩ omune̩ fʼu li, oñ i ka ñw abo ku ma jʼo̩mo̩ kakini, E̩ne̩-i te̩te̩dʼugbo Jisus, E̩ne̩ Nazare̩t le̩ ge̩."
MAT,26,72,"Tak i ño̩ dabi re̩ ge̩, i nʼe̩bo̩ ego̩, kakini, U ma one̩ le̩ no."
MAT,26,73,"Oñ ma jo̩ pe̩e̩, tak e̩ne̩ʼka kʼi dago o̩mo̩ te̩wa aka ñwu Pita kakini, Ochochi, uwe̩ ño̩ dʼef uma ge̩, omu uko̩la-we̩ adʼofe-we̩ dufu."
MAT,26,74,"E̩gba le̩ i chane̩ ebina elifo̩ kpai o̩la-wñ enʼe̩bo̩, i kakini, U ma one̩ le̩ no. Oñ ababale̩ aiko̩ ko̩."
MAT,26,75,"Taku Pita rewa o̩la ki Jisus ka kakini, E̩ raire̩ mi onu me̩ta tak aiko̩ kʼi ko̩. Tak i ledufu nyʼo̩do̩da araku anyianyi."
MAT,27,1,"Oñ abu kʼo̩jo̩ ñwa, amagboji amatama chaka kpai abogijo amone̩ le̩ fʼojuju nyi nyu Jisus, todu ku ma dʼowñ kpa."
MAT,27,2,"Tak abu ku ma fʼu ji ma mʼu du alo, oñ ma mʼowñ du ñwu Pailat, igo̩bina o̩mo̩."
MAT,27,3,"E̩gba le̩ abu ki Judas kʼi dʼu ñwu ma mu le̩ fu li ka ku ma fʼabi kpʼo̩, i chane̩ ejumama oñ i mʼajifa ogue̩gwa le̩ ko dabiwa ñw amagboji amatama kpai abogijo,"
MAT,27,4,"i kakini, U dure me̩, owñ chʼe̩bie̩ ki ma fʼudu n kʼu du ñwu ma mu le̩. Ma muda kakini, E̩wñ chʼe-wa ef uwñ? Uwe̩ nʼe-le̩."
MAT,27,5,"Tak abu kʼi mʼajifa le̩ ko rikpolo jʼef unyi O̩jo̩ Ejefu, i la kwʼo̩mo̩ le namʼo̩la-wñ du lo̩."
MAT,27,6,"Tak amagboji amatama mʼajifa le̩ ko, ma kakini, O̩da aje̩ ñw a kʼo jʼef e̩wñ ele O̩jo̩ n, abu kʼi chʼo̩ko̩ e̩bie̩."
MAT,27,7,"Tak abu ku ma fʼojuju nyi, ma mʼu ko la ane̩ abucha kʼi mud ugbo ku ma kʼabo ononojo ji."
MAT,27,8,Lef e-le̩ oñ ma do̩ ane̩ le̩ ko̩ Ane̩ E̩bie̩ gbogbo tʼeñini.
MAT,27,9,"E̩gba le̩ e̩wñ ku ma ka lefu Je̩re̩maya akache̩ le̩ che̩, kakini, Ma la mʼajifa ogue̩gwa le̩ ko, oñ chʼalaja e̩ne̩ kʼamo̩ma Israe̩l da le̩."
MAT,27,10,"Oñ ma mʼu ko la ane̩ abucha le̩, alu kʼOndu ñwa ñwu mi."
MAT,27,11,"Abe̩le̩ Jisus dago o̩gba igo̩bina le̩; oñ igo̩bina tʼowñ ene kakini, Uwe̩ chʼOnu amaJu? Oñ Jisus ka ñwu kakini, Uwe̩ ka-i."
MAT,27,12,Oñ ef o̩la kʼamagboji amatama kpai abogijo gwu-nʼowñ i dohi du n.
MAT,27,13,"E̩gba le̩ Pailati ka ñw u kakini, E̩ gbo̩ ibenu e̩wñ wewe ku ma gba nyʼuwe̩ n?"
MAT,27,14,"I la dohi du ñw u n, i chaka chʼo̩laʼkate. Todabe̩le̩ oñ igo̩bina le̩ yaye tabale."
MAT,27,15,Oñ iko uje̩wñ uyo̩ igo̩bina te̩tatʼe̩namuʼka kʼi dʼo̩wo̩ amone̩ le̩ e̩do̩ no̩ ñwu ma.
MAT,27,16,"Oñ e̩gba le̩ ma nʼe̩namuʼka kʼi chenʼuwohi, odu-wñ ko̩ Barabas."
MAT,27,17,"Todule̩ abu ku ma wajo̩ le̩ Pailati ka ñwu ma kakini, E̩ne̩ dʼume̩ e̩do̩ kʼu nato̩no̩ ñwu me̩, Barabas abe̩ku Jisus ku ma do̩ ko̩ Kraisti le̩?"
MAT,27,18,Todu i chema ka kʼi chʼutodu elie̩na ku ma lie̩na-wñ oñ ma dʼuwñ ñw u mu.
MAT,27,19,"Oñ abu kʼowñ gugu o̩gba ede le̩, o̩ya-wñ fʼuche̩ kpe̩ nyʼugbo-wñ, kakini, O̩wo̩-we̩ ki do̩ kpʼama ugbo e̩no̩kpakpa ki de̩ n. Todu u li uwa nana ef o̩na kʼu na li owñ eñini."
MAT,27,20,"Ama amagboji amatama kpai abogijo kʼo̩wo̩ nyu o̩wo̩ amone̩ le̩ efu todu ku ma ki bi Barabas, ku ma la du Jisus kpa tinyo̩."
MAT,27,21,"Abe̩le̩ igo̩bina dohi ka ñwu ma kakini, Ef ama meji-i e̩ne̩ dʼume̩ e̩do̩ kʼu nato̩no̩ tane̩ ñwu me̩? Oñ ma kakini, Barabas."
MAT,27,22,"Pailat ka ñwu ma kakini, Mak e̩wñ nache Jisus ku ma do̩ ko̩ Kraisti le̩? O̩chaka-ma kakini, Ma ki mʼowñ du kaba mʼoli."
MAT,27,23,"Oñ i kakini, Tod e̩wñ? E̩bie̩ne̩ e̩wñ i che? Ma muda kwukwa ololo kakini, Fʼu kaba mʼoli."
MAT,27,24,"Oñ abu ki Pailati li ka ki nʼile ñw u n, chai echi oñ ekuku achi, i mʼomiofo du oñ i fʼo̩wo̩-wñ gwe̩ eju o̩wo̩ amone̩ le̩, i kakini, O̩wo̩-mi dʼef e̩bie̩ e̩no̩kpakpa-i n. Ame̩ go."
MAT,27,25,"Tak amone̩ le̩ du dohi kakini, E̩bie̩-wñ ki nʼawa kpai amo̩ma-wa oji ke!"
MAT,27,26,"E̩gba le̩ i tu Barabas no̩ ñwu ma, oñ abu kʼi fu Jisus gwo, i mʼu du ñwu ma todu kʼama ki dʼowñ kamoli."
MAT,27,27,"E̩gba le̩ amisoja igo̩bina mu Jisus du nyʼef unyi Praito̩rium, oñ mafʼo̩gbo̩ abo oje̩go̩-ma do̩ wa adonyʼuwñ."
MAT,27,28,"Taku ma mʼe̩wñ o̩la-wñ gwo̩ jʼane̩, oñ ma mʼaliche̩ba odufa ekpikpa ko bʼo̩ ubi ma,"
MAT,27,29,"taku ma fʼikeke ta uloko oñ ma mʼu du dʼo oji, taku ma mʼikpo du tunyʼo̩wo̩-wñ awo̩to̩, taku ma tʼokuku kpe̩ o̩gba-wñ, ma chʼo uke̩ kakini, Agba-oo, uwe̩, Onu amaJu."
MAT,27,30,"Taku ma tito̩ nyʼu o̩la, ma mʼikpo le̩ du agwʼo̩ oji."
MAT,27,31,"Tak e̩gba ku ma fʼu gwʼuke̩ kpa, ma mʼaliche̩ba le̩ du bʼo̩la-wñ te̩, oñ ma mʼe̩wñ e-wñ ko nyʼu o̩la. Taku ma mʼowñ du alo ku ma fʼu kamoli."
MAT,27,32,"Oñ abu ku ma dufu alo ma fʼe̩ne̩ Sairiniʼka li, odu-wñ ko̩ Saimon; ma fʼe̩ne̩ le̩ mu todu kʼi nʼoli uku Jisus."
MAT,27,33,"Tak abu ku ma lewa ugbo ku ma do̩ ko̩ Go̩lgo̩ta, owñ chʼe-ku ma do̩ ko̩ Uña Akokoloji,"
MAT,27,34,ma mʼomi achiwebe̩te̩ma kʼololo gwe̩gwa nyʼu du ñw u kʼi ñmo̩; oñ abu kʼi dʼu kadalu i dʼowñ e̩do̩ kʼi ñmo̩ n.
MAT,27,35,"Oñ abu ku ma fʼowñ kamoli ma fʼe̩wñ o̩la-wñ kpe̩ jo̩, ma fʼanya-wñ ro̩."
MAT,27,36,Taku ma gugu ane̩ adejutʼowñ o̩mo̩.
MAT,27,37,"Taku ma fʼolubutu o̩la e̩wñ ki chi du tʼugbo oji-wñ ate̩ kakini: OWÑ-I CHE JISUS, ONU AMAJU."
MAT,27,38,"E̩gba le̩ ma fʼamadinya meji kamoli manyʼowñ, oka dʼo̩wo̩ awo̩to̩, oka la dʼo̩wo̩ awohi."
MAT,27,39,"Oñ abo ku ma alale chʼakpabie̩-wñ, ma miʼoji-ma ejo,"
MAT,27,40,"oñ ma kakini, Uwe̩, kʼe̩ gu Unyi O̩jo̩ Ejefu lo̩ kʼe̩ mʼu du ko̩ o̩jo̩ me̩ta, fʼo̩la-we̩ jadu! Iche̩wñ kʼuwe̩ chʼO̩ma O̩jo̩, gwo̩ru kwʼoj oli uku wane̩ ke!"
MAT,27,41,"Abe̩le̩ amagboji amatama manyʼamako̩takada kpai abogijo gwʼu uke̩, kakini,"
MAT,27,42,"I fʼabo ki bo̩ jadu, i aneke jadu o̩la-wñ n; Onu Israe̩l i che, i ki gwo̩ru kwʼoj oli uku wane̩ tak a ake̩do̩nʼowñ."
MAT,27,43,"I te̩take̩do̩nʼO̩jo̩, i chʼe̩ne̩ ki dʼO̩jo̩ e̩do̩ i che, i ki mʼu gba fai ke, todu i ka kakini, O̩ma O̩jo̩ owñ che."
MAT,27,44,Amadinya ku ma kamoli manyʼowñ ño̩ kicha abe̩le̩ ñw u ge̩.
MAT,27,45,Oñ akwo agogo me̩gweji gbogbo wa agogo me̩ta e̩chubi lewa bʼugbo du ane̩ le̩ ma.
MAT,27,46,"Oñ i dabe̩ne̩ kʼiko agogo me̩ta Jisus dʼomu nyate̩ kwa nana kakini, Elai, Elai, lama sabaktani? Owñ che: O̩jo̩-mi, O̩jo̩-mi, e̩wñ chi kʼe̩ hi umi tinyo̩-i?"
MAT,27,47,"Oñ abu kʼabo iche̩ka ku ma dago jʼo̩mo̩ gbʼo̩, ma kakini, E̩ne̩ le̩ ado̩ E̩laija."
MAT,27,48,"Tak ababa le̩ e̩ne̩ʼka ef uma fule namʼugbo̩che̩ du, i mʼu du tunyʼomi e̩ka kʼi ñmʼo̩ nyʼo̩la e̩ko̩, tak i mʼu du tunyʼoj elikpo, oñ i dʼu ñw u kʼi ñmʼe̩."
MAT,27,49,"Oñ abo ki bo̩ kakini, Tʼo̩ no̩, kʼa ali abe̩k Elaija awa jadu-wñ."
MAT,27,50,"Oñ abu ki Jisus ño̩ dabi dʼomu nyate̩ akwa nana, i tʼafu-wñ no̩."
MAT,27,51,"Me̩ la go, ukpo ugbeju Unyi O̩jo̩ Ejefu le̩ mukpana meji akwo oji-wñ ate̩ gbogbo wa ane̩; tak ane̩ kwomiejo, apata apata la kpana."
MAT,27,52,"Tak ojinoji ojinoji mʼalu chi te̩, oñ año̩la abo kiafo̩ wewe ku ma mʼolu du kwane̩;"
MAT,27,53,"oñ abu kʼi kwane̩ ma kwʼef ojinoji ojinoji dufu, oñ ma mugudu tʼef ewo kiafo̩ le̩, ma la kwotejugede ñw amone̩ wewe."
MAT,27,54,"Oñ abu kʼagboji amisoja ogume̩lu le̩ kpai abo ku ma manyʼowñ adejute̩ Jisus le̩, li ane̩ ki amiejo kpai e̩wñ ki wache le̩, ma railo nana; ma kakini, Ochochi, e̩ne̩-i chʼỌma e-O̩jo̩."
MAT,27,55,Abobule̩ wewe ku ma kwo Galili atu Jisus ubi ache e̩wñ ñw u jʼo̩mo̩ agʼo kwʼo̩najiji.
MAT,27,56,"Me̩ri Magdalini la dʼef uma kpai Me̩ri iye Jeme̩s kpai Jose̩f, kpai iye amo̩ma Ze̩be̩di le̩."
MAT,27,57,"Oñ abu kʼane̩ lo̩, ananaʼka kʼowñ ño̩ chʼako̩che̩ Jisus, kwo Arimatia wa; odu-wñ ko̩ Jose̩f."
MAT,27,58,E̩ne̩-i lewʼugbo Pailati kʼi bi oku Jisus. Taku Pailati ñwa ñwu ma ku ma mʼu du wa ñw u.
MAT,27,59,"Taku Jose̩f mʼoku-wñ gba oñ i dʼu tef ukpo line̩n efufu ki de̩ hiolo,"
MAT,27,60,"tak i mʼu du dachi ef oji e-wñ etito̩, owñ chʼe-kʼi da ef apata. Tak abu kʼi fʼokuta lile li wa alu oji le̩, i le owñ."
MAT,27,61,"Me̩ri Magdalini kpai Me̩ri ekeji le̩ la jʼo̩mo̩, ma kpejuru ura le̩ gugu."
MAT,27,62,"Oñ o̩jo̩ñwa O̩jo̩ Emʼo̩latane̩ ucholo le̩, amagboji amatama kpai amaFarisi wajo̩ ugbo Pailati."
MAT,27,63,"Ma kakini, Odu, a rewa ka kʼadone̩la le̩ ka e̩gba kʼi deju ta kakini, O̩jo̩ me̩ta tak u nakwane̩."
MAT,27,64,"Todule̩ e̩ nañwa ñwu ma ku ma fʼoji le̩ ñwo̩che kpaka gbogbo tʼo̩jo̩ e̩ke̩ta, tode̩gba kʼamako̩che̩-wñ lewa ku ma mʼoku-wñ ji lo, ku ma la aka ñw amone̩ ka kʼi kwane̩ kwef abo ki ku me̩. Tak uko̩bi e-ubiane̩-i atʼe-ejodudu le."
MAT,27,65,"Pailati ka ñwu ma kakini, Ame̩ chene̩ abo ide; me̩ lo ku me̩ fʼu che kpaka alu ku me̩ ma."
MAT,27,66,"Oñ ma le manyʼabide le̩ nañwʼoji le̩ che kpaka, ma fʼokuta-wñ hiuko̩."
MAT,28,1,"Abu kʼo̩jo̩ uñmi le̩ le, kʼo̩jo̩ ejodudu o̩jo̩ mebie omune̩ me̩ru eñwa, Me̩ri Magdalini kpai Me̩ri ekeji lewa ku ma go oji le̩."
MAT,28,2,"E̩ la go, ane̩ chane̩ emiejo nana; todu onuche̩ Ondu gwo̩ru kwʼefojale wa, oñ i lewa fʼokuta le̩ li wʼubi, tak i kwogugu oji-wñ."
MAT,28,3,"E̩ go i dab o̩mamanya eju, e̩wñ kʼi la ko bʼo̩la ma chʼefufu dabu sno."
MAT,28,4,"Oñ ailo-wñ ki mu abo ku ma dide le̩ je̩ ñw o̩la-ma ga, taku ma jo̩ dabe̩ne̩ kʼabo ki ku."
MAT,28,5,"Tak onuche̩ le̩ dohi ñw abobule̩ kakini, Ame̩ ki railo n; todu u chema ka ku me̩ feju Jisus ku ma mʼu du kamoli le̩."
MAT,28,6,I dʼemi n; todu ma mʼu du kwane̩ alu kʼi ka le̩; me̩ lewa go ugbo ku ma dʼu dachi.
MAT,28,7,"Taku me̩ nalo piopio ku me̩ ka ñw amako̩che̩-wñ, kakini, Ma mʼu du kwane̩ kwef abo ku ma ku; me̩ la go, i adʼo̩gba-me̩ alo ti Galili, o̩mo̩ me̩ aliʼu. Go, u ka ñwu me̩ me̩."
MAT,28,8,"Taku ma kwo bʼoji le̩ te̩ piopio, ailo-wñ naba ma, ma la ayo̩ ololo. Oñ ma fule alo ku ma mʼu du ka ñw amako̩che̩-wñ."
MAT,28,9,"E̩ la go, Jisus de kpai ama, i kakini, Me̩ gba-oo! Taku ma lewa gwo̩nyʼowñ e̩re̩, oñ ma dojikane̩ ñw u."
MAT,28,10,"E̩gbale̩ Jisus ka ñwu ma kakini, Me̩ ki railo n. Me̩ lo ku me̩ mudu ka ñw amo̩maye-mi todu kʼama ki nyi Galili; o̩mo̩ ma la ali mi."
MAT,28,11,"Oñ abu ku ma alo, me̩ go, iche̩ka ef abo ide le̩ wʼef ewo, ma mʼe̩wñ du ki wache le̩ duka ñw amagboji amatama."
MAT,28,12,"Tak abu ku ma wajo̩ manyʼabogijo, ku ma la fʼojuju nyi, ma kʼo̩ko̩ ñw amisoja le̩ e̩kute̩;"
MAT,28,13,"ma kakini, Me̩ ki ka kakini, Amako̩che̩-wñ lewa odu abu kʼa jʼalolu oñ ma mʼowñ ji lo."
MAT,28,14,"I la che̩wñ kʼe-le̩ tʼigo̩bina eti, a agbʼo̩ ibe, oñ ache kʼame̩ ki we enʼejiji eda."
MAT,28,15,Tak abo le̩ mʼo̩ko̩ ajifa gba oñ ma che alu ku ma ko̩ ma. Tak o̩la-i mukpatuka rʼef amaJu gbogbo tʼeñini.
MAT,28,16,Abe̩le̩ amako̩che̩ me̩gwaka le̩ nyi Galili ugbo uwo ki Jisus ka ñwu ma.
MAT,28,17,Tak abu ku ma fʼowñ li ma dojikane̩ ñw u; e̩do̩ iche̩ka muda chʼe̩jiji.
MAT,28,18,"Taku Jisus lewa ko̩la ñwu ma kakini, Ma mʼo̩da du efojale kpai oj ane̩-ile̩-i du ñwu mi me̩."
MAT,28,19,Todule̩ me̩ nyʼafʼabo uche̩ichi uche̩ichi du chʼamako̩che̩; me̩ nache ma baptism tef odu Ata kpai e-O̩ma kpai e-Afu Kiafo̩;
MAT,28,20,"me̩ nako̩ ma ku ma dejute̩ e̩wñ du kʼu fʼuko̩-wñ te̩ ñwu me̩. Me̩ la go, omi dʼugbo me̩ o̩jo̩ du gbogbo tʼukpoji o̩kpanachi-i."
MRK,1,1,Ukadane̩ Uche̩nyo̩ Jisus Kraist O̩ma O̩jo̩ de̩.
MRK,1,2,"Owñ chʼalu ku ma ko̩ ef o̩takada Aizaya akache̩ kakini,"
MRK,1,3,"omuko̩la e̩ne̩ kʼi akwa ef aje̩tachi kakini,"
MRK,1,4,"Jo̩n, kʼi chʼone̩ baptism ef aje̩tachi, lewa, i ño̩ takoya o̩la baptism e-uribeda kʼadure ki kwo bʼuma te̩."
MRK,1,5,"Abo ane̩ Judia chaka kpai abo Je̩rusale̩m chaka ledufu wʼugbo-wñ; oñ i che ma baptism ef ohimini Jo̩rdan, ma nagbalu adure-ma."
MRK,1,6,"Jo̩n le̩ la kʼukpo edudu inyakulumi nyʼo̩la, oñ año̩ lʼago-wñ de, i la nʼakubaliba kpai omiño̩ e-efoko aje̩."
MRK,1,7,"I takoya kakini, E̩ne̩ ki gbiti tʼumi le i tʼubi-mi awa, omi bo̩jo̩ kʼu nate̩kpe̩ atu iku e̩da-wñ n."
MRK,1,8,Omi che me̩ baptism ef omiofo; owñ muda ache me̩ baptism ef Afu Kiafo̩.
MRK,1,9,"I lewa ef adiko le̩, ku Jisus kwo Nazare̩t e-Galili wa, oñ Jo̩n chʼo baptism efu Jo̩rdan."
MRK,1,10,"Ababale̩ abu kʼi ate̩gu kwef omi awa i li efojale ki mukpana te̩, kpai Afu kʼi agwo̩ru wʼoji-wñ dabu ikede;"
MRK,1,11,"oñ omuko̩laʼka kwʼefojale kakini, Uwe̩ chʼO̩ma ufe̩do̩-mi, u fʼuyo̩-mi li ef uwe̩."
MRK,1,12,Ababale̩ Afu fʼowñ ne tef aje̩tachi.
MRK,1,13,"I la dʼef aje̩tachi le̩ o̩jo̩ o̩gbo̩ meji, Setan najʼowñ ma; i la do̩mo̩ kpai ame̩la efoko; oñ amonuche̩ O̩jo̩ che e̩wñ ñw u."
MRK,1,14,"Abu ku ma mu Jo̩n du ñwu ma mu, Jisus wʼane̩ Galili atakoya Uche̩nyo̩ O̩jo̩, kakini,"
MRK,1,15,"E̩gba-wñ jo̩ me̩, o̩da onu ojane̩ O̩jo̩ me̩rane̩; me̩ ribeda ku me̩ ke̩do̩no Uche̩nyo̩."
MRK,1,16,"Oñ abu kʼi alale eti ohimini Galili, i fu Saimo̩n kpai Anduru o̩maye Saimo̩n li, abu ku ma jʼariga ef ohimini; todu ku ma chʼamekwuji."
MRK,1,17,"Taku Jisus ka ñwu ma, kakini, Me̩ lewa tu mi ubi, kʼu naje̩ ñwu me̩ mud amekwuji ki amʼamone̩."
MRK,1,18,"Ababale̩ ma tʼiga no̩, oñ ma rʼo̩ ubi."
MRK,1,19,"Abu kʼi le tʼo̩gba pe̩, i li Jeme̩s o̩ma Ze̩be̩di kpai Jo̩n o̩maye-wñ, ama le̩ ño̩ jʼef o̩ko̩ añwʼiga che ge̩."
MRK,1,20,"Ababale̩ i la fʼuma do̩; oñ ma tʼata-ma Ze̩be̩di no̩ ef o̩ko̩ manyʼabuko̩lo̩ ku ma rʼo̩me̩ ñwu ma, oñ ma rʼo̩ ubi."
MRK,1,21,Taku ma le tʼefu Kapanahum; oñ ababale̩ i mugudu tef unyi ujeju o̩jo̩ uñmi oñ i ko̩ ma e̩wñ.
MRK,1,22,"Awuwu uko̩-o̩la kʼi ko̩ ma la fʼuma mu: todu i nako̩ ma dab e̩ne̩ kʼi nʼo̩da, i che dab amako̩takada n."
MRK,1,23,"Oñ ababale̩ e̩ne̩ʼka kʼafu ki ma de̩hiolo n dʼef uwñ dʼef unyi ujeju-ma; oñ e̩ne̩ le̩ kwukwa, kakini,"
MRK,1,24,"E̩wñ chʼe-wa kpʼuwe̩, Jisus abo Nazare̩t? E̩ wa kʼe̩ ko wa rinyo̩? Omi chema uwe̩, e̩ne̩ kʼuwe̩ che, E̩ne̩ Kiafo̩ e-O̩jo̩ uwe̩ che."
MRK,1,25,"Taku Jisus dejurʼu kakini, Fʼo̩wo̩ bʼalu-we̩ ma kʼe̩ kwʼef uwñ dufu."
MRK,1,26,"Tak afu ki ma de̩hiolo n le̩ chʼo dab ajukpakpa, i dʼomu dago akwa, oñ i kwʼef uwñ dufu."
MRK,1,27,"E̩gahi fʼuma mu chaka, todabe̩le̩ ma nʼo̩lo̩-ma ene kakini, E̩wñ de̩? Uko̩-o̩la etito̩ ku ma ko̩ one̩ de̩-i! I nʼo̩da kʼi añwa ñw amafu ki ma de̩hiolo n oñ ma gbʼo̩la-wñ gbo̩."
MRK,1,28,Ababale̩ uwohi-wñ kwodufu lʼugbo du oj ane̩ Galili.
MRK,1,29,"Ababale̩ e̩gba ku ma kwʼef unyi ujeju dufu, ama kpai Jeme̩s kpai Jo̩n lewʼef unyi Saimo̩n kpai Anduru."
MRK,1,30,"Iye o̩ya Saimo̩n la dachi, o̩la-wñ akpuna; ababale̩ ma ka o̩la-wñ ñw u."
MRK,1,31,"Tak i lewa gwo̩nyʼu o̩wo̩, oñ i mʼu du kwane̩; o̩la e̩kpuna le̩ tʼo̩ no, oñ i kwoche e̩wñ ñwu ma."
MRK,1,32,"E̩gba ane̩ e̩gba kʼolu kwotunynʼane̩, ma mʼabo̩ga chaka ko wʼugbo-wñ kpai abo ku ma chʼebili."
MRK,1,33,Abewo le̩ du jeju jʼalugbo̩na.
MRK,1,34,"I la fʼo̩ga amone̩ wewe kʼo̩ga-ma chʼojoji ojoji che kpa; i ño̩ ne amebili wewe dufu, i la je̩ ñw amebili ko̩la n, todabu ku ma chemʼo̩."
MRK,1,35,"Inajo̩-inajo̩ i kwane̩ ledufu nyʼaje̩tachi, tak i chadua o̩mo̩."
MRK,1,36,Oñ Saimo̩n kpai abo ku ma jʼugbo-wñ chi e̩re̩-wñ.
MRK,1,37,"Ma fʼu li, oñ ma ka ñw u kakini, Amone̩ du jʼafeju we̩."
MRK,1,38,"I ka ñwu ma kakini, Wa kʼa nyʼugbo omune̩ tef ewo ki me̩ro̩wo̩, kʼu natakoya o̩mo̩ ge̩; ofe-wñ kʼu dufu wa-i de̩."
MRK,1,39,"Oñ i lewa atakoya ef unyi ujeju-ma o̩gbo̩ ojane̩ Galili du, i laño̩ nʼamebili ane dufu."
MRK,1,40,"Oñ e̩no̩ga-ikpemuteʼka lewʼugbo-wñ agbo̩ko̩bʼo̩, i kʼokuku nyane̩ aka ñw u kakini, Iche̩wñ ki dʼuwe̩ e̩do̩, uwe̩ neke je̩ ñw o̩la-mi fe̩."
MRK,1,41,"Abu kʼejumomi-wñ achʼo i fʼo̩wo̩-wñ nadala kadʼo, i ka ñw u kakini, I dʼumi e̩do̩; o̩la-we̩ ki fe̩."
MRK,1,42,"Ababale̩ o̩ga-ikpemute tʼo̩ no̩, oñ o̩la-wñ fe̩."
MRK,1,43,"Tak i fejukparʼu o̩me̩me̩le̩, oñ ababale̩ i mʼu du dufu,"
MRK,1,44,"i ka ñw u, kakini, E̩ nago, e̩ ki ko̩la du ñw e̩ne̩ du n; e̩ muda lo, kʼe̩ dʼo̩la-we̩ ña atama, kʼe̩ ne̩ e̩wñ ku Mose̩s ñwa te̩ wa kʼe̩ fʼo̩la-we̩ gworinyo̩, todu kʼi gbibenu ugbo ma."
MRK,1,45,"Ama i ledufu oñ i chane̩ etakoya, i du o̩la-i kpogo ugbo du, todabe̩le̩ Jisus ma neke ño̩ gudu tef ewo ejugede ge̩ n, i muda dʼo̩do̩da ugbo kʼi chʼaje̩tachi, oñ ma kwʼugbo du wʼugbo-wñ."
MRK,2,1,"Abu kʼi nʼo̩jo̩ pe̩ e̩gba kʼi ño̩ mugudu nyi Kapanahum ge̩, ma ro̩ ka kʼi dʼunyi."
MRK,2,2,"Tak amone̩ wewe jeju jo̩, todabe̩le̩ i chaka chʼalugbo̩na, uña ño̩ de̩ ge̩ n; oñ i ka o̩la le̩ ñwu ma."
MRK,2,3,"Ma lewa mʼe̩no̩ga ekuto̩laʼka du wʼugbo-wñ, one̩ me̩le̩ ne̩ wa."
MRK,2,4,"Abu ku ma ma neke me̩rʼu todu o̩wo̩ amone̩ ki tinyo̩ jʼo̩mo̩ n, ma mʼojokunyi ugbo kʼi de̩ gudu; oñ abu ku ma fʼu kpo̩fo̩, ma mʼakpata kʼe̩no̩ga ekuto̩la le̩ dachi oji-wñ du lʼo̩mo̩ tane̩."
MRK,2,5,"Oñ abu ku Jisus li e̩do̩ ku ma konʼo, i ka ñw e̩no̩ga ekuto̩la le̩ kakini, O̩ma, ma tʼadure-we̩ no̩ me̩."
MRK,2,6,"Amako̩takada iche̩ka muda gugu o̩mo̩, ma jʼakpibe ef e̩do̩-ma kakini,"
MRK,2,7,E̩wñ chi kʼe̩ne̩-i ako̩la abe̩i? I achakpabie̩ O̩jo̩. E̩ne̩ neke tʼadure no̩ chai e̩ne̩ʼkate? owñ chʼO̩jo̩.
MRK,2,8,"Ababale̩ abu ku Jisus chema ef afu-wñ ku ma kpibe abe̩le̩ ef uma, i ka ñwu ma, kakini, E̩wñ chi ku me̩ kpibe e̩wñ-i ef e̩do̩-me̩?"
MRK,2,9,"Kali e-ki tukpo̩ eka ñw e̩no̩ga ekuto̩la-i, Ma tʼadure-we̩ no̩ me̩; abe̩ku Kwane̩, mʼakpata-we̩ du kʼe̩ lule̩?"
MRK,2,10,"Ama todu ku me̩ ki ma ka kʼO̩ma One̩ chenʼo̩da ane̩ ile̩ kʼi atʼadure one̩ no̩ ñw u, (i ka ñw e̩no̩ga ekuto̩la le̩) kakini,"
MRK,2,11,"Naka ñw e̩, kwane̩, mʼakpata-we̩ du kʼe̩ lo tʼunyi we̩."
MRK,2,12,"Oñ i kwane̩, i mʼakpata-wñ du ababa, oñ i ledufu eju-ma chaka; todabe̩le̩ ibe-ma chaka mukpatuka, ma kwodojima ñw O̩jo̩ kakini, A li e̩wñ abe̩i mama ta n."
MRK,2,13,"I ño̩ dabi dufu nyʼeti ohimini ge̩, o̩gbo̩ amone̩ le̩ du wʼugbo-wñ, oñ i ko̩ ma e̩wñ."
MRK,2,14,"Abu kʼi alale, i fu Lifai o̩ma Alfio̩s li abu kʼi gugu ugbo ku ma gba o̩kane̩. Tak i ka ñw u, kakini, Tʼumi ubi. Oñ i kwane̩ tʼo̩ ubi."
MRK,2,15,"Oñ ileatu abu kʼi chekukane̩ aje̩-wñ ef unyi-wñ, kʼamagbo̩kane̩ kpai ame̩nadure wewe chekukane̩ kpai Jisus kpai amako̩che̩-wñ; todu ma che̩wewe, oñ ma rʼo̩ ubi."
MRK,2,16,"E̩gba kʼamako̩takada e-amaFarisi li ka kʼi aje̩wñ kpai ame̩nadure kpai amagbo̩kane̩, ma ka ñw amako̩che̩-wñ kakini, I ajʼe̩wñ, i año̩ ñmo̩ kpai amagbo̩kane̩ kpai ame̩nadure?"
MRK,2,17,"E̩gba ku Jisus gbo̩ i ka ñwu ma kakini, Eku obochi ku abo kʼo̩la-ma gbiti n, chai abo ki acho̩ga. Omi wa kʼu do̩ abo̩kpakpa n, chai ame̩nadure."
MRK,2,18,"Amako̩che̩ Jo̩n kpai amaFarisi jʼajialu; oñ ma lewa ka ñw u kakini, E̩wñ chi kʼamako̩che̩ Jo̩n kpai amako̩che̩ amaFarisi ajialu, amako̩che̩-we̩ la jialu n?"
MRK,2,19,"Oñ Jisus ka ñwu ma kakini, Abokolobia o̩ko̩ya etito̩ neke jialu abu kʼo̩ko̩ya etito̩ dʼugbo ma? Abu kʼo̩ko̩ya etito̩ dʼugbo ma, ma neke jialu n."
MRK,2,20,"Ama o̩jo̩-wñ awa, e̩gba ku ma adʼo̩ko̩ya etito̩ kwʼugbo ma, o̩jo̩ le̩ taku ma ajialu."
MRK,2,21,"E̩ne̩ du abʼukpo ki ma ro̩nyi ta n gamo̩ afe̩ igbele n; cho̩kpo̩ni e-kʼi dukpe̩ kʼi aboma afa kwʼef uwñ, e-etito̩ afʼe-igbele, tak efana-wñ abie̩ne̩ tule."
MRK,2,22,"E̩ne̩ du adʼomi achiwebe̩te̩ma etito̩ danyʼaiko igbele n; cho̩kpo̩ni omi achiwebe̩te̩ma afʼaiko kpana, tak omi achiwebe̩te̩ma achihi kpai aiko-wñ; ma muda adʼomi achiwebe̩te̩ma etito̩ danyʼaiko etito̩."
MRK,2,23,"Oñ ileatu abu kʼi alale gu ef uche̩-o̩ka du o̩jo̩ uñmi, kʼamako̩che̩-wñ chane̩ ejʼoji o̩ka da abu ku ma alo."
MRK,2,24,"Tak amaFarisi ka ñw u kakini, Go, e̩wñ chi ku ma che e̩wñ kʼo̩da ma je̩ n o̩jo̩ uñmi?"
MRK,2,25,"I ka ñwu ma, kakini, E̩wñ ku Defid che e̩gba kʼeku e̩wñ akʼu, kʼebi nakpʼo̩, uwñ kpai abo ku ma jʼugbo-wñ, me̩ cho̩kalatu o̩la le̩ mama ta n?"
MRK,2,26,"Abu kʼi gudu tef unyi O̩jo̩ adiko kʼAbayata chʼagboji amatama kʼi la je̩ akala ku ma ko te̩ jʼo̩mo̩ e-kʼo̩da ma je̩ ñw e̩ne̩ du je̩ n, chai amatama, i laño̩ ko ñw abo ku ma jʼugbo-wñ kpo̩fo̩."
MRK,2,27,"Tak i ka ñwu ma, kakini, Ma fʼo̩jo̩ uñmi che todu one̩, i chʼone̩ ma che tod o̩jo̩ uñmi n;"
MRK,2,28,todabe̩le̩ O̩ma One̩ chʼOndu o̩jo̩ uñmi kpo̩fo̩.
MRK,3,1,Tak i ño̩ mugudu tef unyi ujeju ge̩; oñ e̩ne̩ʼka do̩mo̩ kʼo̩wo̩-wñʼka chʼe̩gbe̩.
MRK,3,2,"Ma fejumʼu ne̩ tode̩gba kʼi ache o̩ga-wñ kpa o̩jo̩ uñmi, ku ma li uña ku ma gwo̩nyʼo̩la-wñ."
MRK,3,3,"Oñ i ka ñw e̩ne̩ kʼo̩wo̩-wñ chʼe̩gbe̩-i, kakini, Kwane̩ dago alumeji."
MRK,3,4,"Tak i ka ñwu ma, kakini, O̩da aje̩ ñw one̩ che e̩nyo̩ abe̩k e̩bie̩ne̩ o̩jo̩ uñmi? Ejadu oji one̩, abe̩k ekpa? Ama ma hi alu-ma de."
MRK,3,5,"Abu kʼe̩do̩-wñ chʼe̩kpabie̩ tod e̩do̩-ma kʼi gbiti, i rejuda go ma kpai uwe̩do̩, oñ i ka ñw e̩ne̩ le̩ kakini, Fʼo̩wo̩-we̩ nadala te̩. Tak i fʼu nadala, oñ o̩wo̩-wñ mudabi tʼiko."
MRK,3,6,"Tak amaFarisi ledufu, oñ ababale̩ ama kpai abo He̩ro̩d nyojuju nyʼu alu ku ma le ku ma fu kpa tinyo̩."
MRK,3,7,Jisus kpai amako̩che̩-wñ la mudabi tʼo̩l ohimini; tak ugwe̩ko̩ amone̩ kwo Galili darʼo̩ ubi.
MRK,3,8,"Tak abu kʼugwe̩ko̩ amone̩ gbʼinabali e̩wñ du kʼi che, ma kwo Judia kpai Je̩rusale̩m kpʼIdumea kpʼejudaba Jo̩rdan, kpai ane̩ ki le Taya kpai Saido̩n daka wʼugbo-wñ."
MRK,3,9,"Tak i ka ñw amako̩che̩-wñ kʼo̩mo̩ko̩ ki tʼo̩mo̩ anede owñ todu ugwe̩ko̩ amone̩ le̩, tode̩gba ku ma kpʼo̩ ma;"
MRK,3,10,"todu abo kʼi che o̩ga-ma kpa che wewe; todabe̩le̩ abo du ku ma chʼo̩bata o̩ga gulo̩ bʼowñ ma, ku ma ki do̩wo̩kadʼo."
MRK,3,11,"Oñ e̩gba du kʼamafu ki ma de̩hiolo n, gʼo, ma fiane̩ o̩gba-wñ, ma kwukwa kakini, Uwe̩ chʼO̩ma O̩jo̩."
MRK,3,12,Tak i fʼuma eti nana todu ku ma ki we eje̩ ñw o̩ja mʼo̩.
MRK,3,13,"Tak i mute̩gu tʼibe̩uwo le̩, oñ i fʼabo ki dʼowñ onugo e̩do̩ do̩ wʼugbo-wñ; ma la nyʼugbo-wñ."
MRK,3,14,"Oñ i chi one̩ me̩gweji ku ma jʼugbo-wñ, kʼi nakpe̩ ma nyʼatakoya,"
MRK,3,15,ku ma ño̩ nʼo̩da ku ma ne amebili dufu;
MRK,3,16,i mʼodu Pita du manyu Saimo̩n;
MRK,3,17,"kpai Jeme̩s e-Ze̩be̩di kpai Jo̩n o̩maye Jeme̩s; i la mʼodu Boane̩rje̩s, kʼofe-wñ chʼAmo̩ma Akpabana, du manyu ma;"
MRK,3,18,"kpai Anduru kpai Filip kpai Barto̩lomiu kpai Matiu kpai Tomas kpai Jeme̩s e-Alfio̩s kpai Tadio̩s kpai Saimo̩n abo Kenan,"
MRK,3,19,kpai Judas Iskario̩t e-ki mʼowñ du ñwu ma mu.
MRK,3,20,"Amone̩ ño̩ jeju tinyo̩ o̩mo̩ ge̩, todabe̩le̩ i chaka chʼakala ma neke je̩ n."
MRK,3,21,"E̩gba kʼabo-wñ gbo̩, ma ledufu ku ma gwo̩nyʼu; todu ma kakini, Ibe-wñ mukpatuka."
MRK,3,22,"Amako̩takada ku ma gwo̩ru kwo Je̩rusale̩m wa kakini, I chene̩ Bee̩lze̩bul, lef agboji amebili i ane amebili dufu."
MRK,3,23,"Tak i do̩ ma wʼugbo-wñ, oñ i kpita ñwu ma kakini, Abu Setan ale kʼi neke ne Setan dufu ke?"
MRK,3,24,"Iche̩wñ kʼojane̩ʼka mudareji ku ma kobʼo̩la-ma, ojane̩ le̩ neke dago n."
MRK,3,25,"Iche̩wñ kʼunyi mudareji ku ma kobʼo̩la-ma, unyi le̩ aneke dago n."
MRK,3,26,"Iche̩wñ ku Setan kwane̩ akobʼo̩la-wñ, kʼi mudareji, i neke dago n, ama ida-wñ de̩."
MRK,3,27,"E̩ne̩ du muda neke gudu tef unyi agbiti kʼi mʼe̩wñ-eku-wñ ño̩ n, chai e̩gba kʼi fʼagbiti le̩ ji ejodudu e̩gba le̩ tak i añʼane̩-wñ."
MRK,3,28,"Ami naka ñwu me̩ kakini, Ma atʼadure du kpai echakpabie̩ du kʼamo̩ma amone̩ adu kpʼO̩jo̩ bie̩ no̩ ñwu ma;"
MRK,3,29,"e̩ne̩ du ki muda achakpabie̩ Afu Kiafo̩, ma ato̩no̩ ñw u ogbegbele̩ n, i la fʼadure ogbegbele̩ ta me̩;"
MRK,3,30,"todabu ku ma kakini, I chenʼafu ki ma de̩hiolo n."
MRK,3,31,"Tak iye-wñ kpai amo̩maye-wñ lewa, oñ ma kwodago o̩do̩da, oñ ma fʼuche̩ kpe̩ nyʼugbo-wñ adʼo̩."
MRK,3,32,"Amone̩ wewe la gugu kpenyʼu, oñ ma ka ñw u kakini, Go, iye-we̩ kpai amo̩maye-we̩ jʼo̩do̩da afeju we̩."
MRK,3,33,"Tak i dohi ñwu ma kakini, E̩ne̩ chʼiye-mi kpai amo̩maye-mi?"
MRK,3,34,"Tak i rejuda go abo ku ma gugu kpenyʼu, oñ i kakini, Me̩ go iye-mi kpai amo̩maye-mi!"
MRK,3,35,"Todu e̩ne̩ du ki ache e̩wñ ki dʼO̩jo̩ e̩do̩, e̩ne̩ le̩ chʼo̩maye-mi e̩ne̩ke̩le̩ kpai omaye-mi onobule̩ kpai iye-mi."
MRK,4,1,Tak i ño̩ chane̩ ekʼone̩ e̩wñ eti ohimini. Amone̩ wewe otemeje jeju wʼugbo-wñ; oñ i kwotʼef o̩ko̩ oñ i gugu ej ohimini; o̩wo̩ amone̩ le̩ du jʼane̩pe̩te̩ akpejurʼohimini.
MRK,4,2,"Tak i ko̩ ma e̩wñ wewe lef ita, i ka ñwu ma ef uko̩-o̩la kʼi ako̩ ma kakini,"
MRK,4,3,"Me̩ neti: me̩ go, agbe̩yo̩ ledufu kʼi gbʼe̩yo̩."
MRK,4,4,"Oñ ileatu abu kʼi agbe̩, iche̩ka lewane̩ eti o̩na, ame̩we̩ la lewa mure je̩."
MRK,4,5,"Omune̩ lewane̩ oj okuta ugbo kʼike̩te̩ ma nana n, ababale̩ i fʼiga fu todabu kʼike̩te̩-wñ ma jukpa n;"
MRK,4,6,"e̩gba kʼolu kwane̩ i fʼu gujo; todabu kʼi ma nʼili n, igbe̩rinyo̩."
MRK,4,7,"Omune̩ lewane̩ ef ikeke tak ikeke le̩ debonʼo, i la fʼu gwebo, i la nʼe̩ro̩ du n."
MRK,4,8,"Iche̩kibo̩ omune̩ lewane̩ ef ane̩ o̩me̩me̩le̩; abu kʼi gba nana alo waa i nʼe̩ro, i la nʼawo ogue̩gwa kpai o̩gbo̩ me̩ta kpai ogume̩lu."
MRK,4,9,"Tak i kakini, E̩ne̩ ki nʼeti kʼi agbo̩la, ki nagbo̩."
MRK,4,10,"Oñ e̩gba ki bo̩ owñ kate, abo ku ma donyʼu manyʼamame̩gweji le̩ tene ofe ita le̩."
MRK,4,11,"Tak i ka ñwu ma kakini, Ma mʼe̩wñ afili e-ojane̩ O̩jo̩ du ñwu me̩;, ma muda che e̩wñ du lef ita ñw abo ku ma jʼo̩do̩da;"
MRK,4,12,"todu kʼego ku ma go, ku ma ki li n; kʼegbo̩ ku ma gbo̩, kʼama ki mʼoji-wñ n; tode̩gba ku ma ma murida ge̩, ku ma la to̩no̩ ñwu ma."
MRK,4,13,"Tak i ka ñwu ma kakini, Me̩ mʼo̩la ita-i n? Abu me̩ ale ku me̩ amʼofe ita du ke?"
MRK,4,14,Agbe̩yo̩ nʼO̩la O̩jo̩ agbe̩.
MRK,4,15,"Abo ku ma jʼetʼo̩na ugbo ku ma dʼO̩la le̩ gbe̩ la de̩, e̩gba du ku ma gbo̩, ababale̩ Setan awa mʼO̩la ku ma gbe̩ ef uma ko."
MRK,4,16,"Abe̩le̩ abo ku ma gbe̩ ugbo okuta le̩ de̩, e̩gba ku ma gbo̩ O̩la le̩, ababale̩ ma gba kpai uyo̩;"
MRK,4,17,"ma la nʼili du ef o̩la-ma n, ma muda jo̩ pe̩; tak e̩gba o̩bata akwane̩ abe̩ku ma chane̩ edoli ma tod O̩la le̩, ababale̩ i fu ma dahi."
MRK,4,18,Iche̩kibo̩ omune̩ chʼabo ku ma gbe̩ ef ikeke; ama chʼabo ku ma gbo̩ O̩la le̩;
MRK,4,19,"tak ejiji e̩wñ o̩kpanachi-i eda kpai edʼone̩ ibe kʼe̩wñ anana adʼone̩ ibe, kpai e̩ño̩ e̩wñ omune̩ ki aguduwa, fʼO̩la le̩ gwebo, tak i awe enʼero̩."
MRK,4,20,"Abo ku ma ko gbe̩ ef ane̩ o̩me̩me̩le̩ la de̩, owñ chʼabo ku ma gbo̩ O̩la le̩, ku ma mʼu gba, ku ma la nʼe̩ro, iche̩ka nʼawo o̩gue̩gwa kpai o̩gbo̩ me̩ta kpai ogume̩lu."
MRK,4,21,"Tak i ka ñwu ma kakini, Ma ne̩ omutala wa ku ma dʼu gugu of agba abe̩k of ate̩? I chʼuña-wñ ma dʼu gugu n?"
MRK,4,22,"Todu i nʼe̩wñ du ku ma du maja n chai todu ku ma ki du tejugede; e̩wñ la bʼe̩wñ ma ofo n, chai todu kʼi kwotejugede."
MRK,4,23,"Iche̩wñ kʼe̩ne̩ du nʼeti kʼi agbo̩la, i ki nagbo̩."
MRK,4,24,"Tak i ka ñwu ma, kakini, Me̩ nago e̩wñ ku me̩ gbo̩; ef e̩wñ ku me̩ du ñwa ñwʼone̩, ma añwa ñwu me̩; ma la adutʼo̩ ñwu me̩."
MRK,4,25,"Todu e̩ne̩ ki nʼe̩wñ, ma adʼu manyʼu ñw u; e̩ne̩ ki ma ne̩ n, I chaka chʼe̩wñ kʼi ne̩, ma abʼo̩ gba."
MRK,4,26,"Tak i kakini, Abu kʼojane̩ O̩jo̩ de̩ de̩, i dabe̩ne̩ kʼone̩ mʼe̩yo̩ ko fia jʼane̩,"
MRK,4,27,"kʼi alolu, kʼi akwane̩, odu kpai o̩ro̩ka, kʼe̩yo̩ le̩ tiga, kʼi agbo̩gba alo, e̩ne̩ le̩ ma abile n."
MRK,4,28,"Ane̩ abi e̩wñ o̩to̩to̩la-wñ, ejodudu i fʼiga, tak i toji, tak e̩yo̩-wñ agbo oji-wñ."
MRK,4,29,"Ama e̩gba kʼe̩ro-wñ bie̩, ababale̩ i adʼo̩be̩ dufu, todabu kʼiko-e̩kpa lewa."
MRK,4,30,"Tak i kakini, E̩wñ a du ojane̩ O̩jo̩ wawe-wñ ta? Abe̩k e̩wñ chʼita kʼa du jiwe-wñ?"
MRK,4,31,"I chebi e̩yo̩ mustadi oka, e̩gba ku ma mʼu du gbe̩ ef ane̩, abʼi chaka nya tʼulu du ki dʼile̩ le,"
MRK,4,32,"ama e̩gba ku ma gbe̩, i agba oñ i anana tʼe̩wñ-uche̩ du le, i la atʼe̩to̩ lile; oñ ame̩we̩ ojale neke ru olubo̩-wñ."
MRK,4,33,"I la mʼita abe̩le̩ wewe du kʼO̩la O̩jo̩ ñwu ma, alu ku ma neke gbo̩."
MRK,4,34,"I ma chʼita n, i ko̩la du ñwu ma n; i muda kʼofe e̩wñ du ñw amako̩che̩-wñ ejubi."
MRK,4,35,"E̩gba kʼane̩ lo̩ o̩jo̩ le̩, i ka ñwu ma, kakini, Wa kʼa daba tʼo̩wo̩ ekeji."
MRK,4,36,Ma la kwo bʼamone̩ ki tinyo̩ le̩ te̩ oñ ma mʼowñ du alu kʼi de̩ ef o̩ko̩ kpai ama. O̩ko̩ omune̩ ño̩ jʼugbo-wñ ge̩.
MRK,4,37,"Tak afu lile chane̩ eju, akpoli cherʼef o̩ko̩, oñ o̩ko̩ le̩ chane̩ eko̩ ñw omi."
MRK,4,38,"Owñ onugo dʼo̩wo̩ oku o̩ko̩ alolu oj aloji; ma fʼu jolu, oñ ma ka ñw u kakini, Akone̩wñ, i awʼe̩ eju abu kʼa jʼalenyo̩-i n?"
MRK,4,39,"Tak i mʼolu ji, i dejurʼafu, oñ i ka ñw ohimini, kakini, Chechi, we. Tak afu we oñ omi bo̩ lii."
MRK,4,40,"Tak i ka ñwu ma, kakini, E̩wñ chi ku me̩ chʼokpo-i? Me̩ nʼe̩do̩ ekono ta n?"
MRK,4,41,"Oñ ailo fu ma mu nana, ma ka ñw o̩la-ma kakini, E̩ne̩ de̩-i ta? kʼichaka chʼafu kpai ohimini agbʼo̩la-wñ gbo̩?"
MRK,5,1,Ma lewʼudaba ohimini tʼoj ane̩ abo Gerasa.
MRK,5,2,"E̩gba kʼi kwef o̩ko̩ tane̩, ababale̩ e̩ne̩ kʼi nʼafu ki ma de̩hiolo n kwʼugbo ojinoji de kpʼowñ;"
MRK,5,3,unyi e̩ne̩ le̩ chʼef ache̩ku; i chaka chʼigbaligba e̩ne̩ du la neke dʼu jiʼu ge̩ n:
MRK,5,4,"todabu ku ma fʼu tʼagba o̩gbe̩nugbe̩, ma ño̩ dʼigbaligba jiʼi ge̩, i la fʼigbaligba jada, i la fʼagba kpo̩fo̩ ye̩ge̩ye̩ge̩, e̩ne̩ du la gbiti bo̩jo̩ kʼi afʼu dolo n."
MRK,5,5,"E̩gba du, tʼodu tʼo̩ro̩ka, ef ache̩ku kpʼibe̩uwo i do̩mo̩ akwa. I nadʼokuta fʼo̩la-wñ na."
MRK,5,6,"E̩gba kʼi fu Jisus li o̩najiji, i fule wa dojikane̩ ñw u,"
MRK,5,7,"i dʼomu dago kwa kakini, E̩wñ chʼe-mi kpʼuwe̩, Jisus, uwe̩ O̩ma O̩jo̩ Chamachala? Nago̩ O̩jo̩ nʼe̩ e̩ ki je̩ ñwu mi li uwa n."
MRK,5,8,"Todu i ka ñw u kakini, Kwʼef e̩ne̩ le̩ dufu, uwe̩ afu ki ma de̩hiolo n."
MRK,5,9,"Tak i tʼowñ ene, kakini, Ab odu-we̩ ko̩? I ka ñw u, kakini, Odu-mi ko̩ Lijio̩n, todukpe̩ kʼawa chewewe."
MRK,5,10,Tak i gbo̩ko̩bʼo̩ nana kʼi we ekpe̩ ma kwʼoj ane̩ le̩ alo.
MRK,5,11,Amoko wewe la dʼujo̩ akolo uwo o̩mo̩ ajije̩.
MRK,5,12,"Oñ ma gbo̩ko̩bʼo̩ kakini, Fʼuwa kpe̩ ref amoko le̩ kʼa gudu nyʼef uma."
MRK,5,13,"Tak i je̩ ñwu ma. Oñ amafu ki ma de̩hiolo n le̩ kwodufu, ma la gudu tef amoko, tak ujo̩ le̩ gwo̩ko̩ gwo̩ru o̩gba nyʼef ohimini, uwewe-ma dab o̩gba; oñ ma lenyo̩ ef ohimini."
MRK,5,14,"Tak abo ku ma adejute̩ ma ra, oñ ma mʼo̩la-i duka ef ewo kpai oj oko. Abo le̩ la lewa ku ma li e̩wñ ki wache."
MRK,5,15,"Taku ma lewʼugbo Jisus oñ ma go abu kʼe̩nebili le̩ nyi afe̩ gugu, eju-wñ mune̩, owñ chʼe̩ne̩ kʼi ne̩ lijio̩n le̩; oñ ma kwochokpo."
MRK,5,16,Tak abo ku ma liʼu choli e̩wñ du ki wache e̩nebili le̩ kpai o̩la amoko ñwu ma.
MRK,5,17,Taku ma chane̩ egbo̩ko̩bʼo̩ kʼi kwʼoj ane̩-ma lo.
MRK,5,18,"Oñ abu kʼi alo tef o̩ko̩, e̩ne̩ kʼi nʼebili akwoubi le̩ gbo̩ko̩bʼo̩ kʼi lebʼo̩."
MRK,5,19,"I je̩ ñw u le n, ama i ka ñw u, kakini, Lo tʼunyi-we̩ ugbo abo-we̩ kʼe̩ mʼe̩wñ lile kʼOndu che ñw e̩ duka ñwu ma, kpai ejumomi-we̩ kʼi li."
MRK,5,20,"Tak i le wñ, oñ i chane̩ etakoya De̩kapo̩lis alu kʼe̩wñ chenana ku Jisus che ñw u; amone̩ du kwoyaye."
MRK,5,21,"E̩gba ku Jisus ño̩ tʼo̩ko̩ mudaba tʼo̩wo̩ ekeji ge̩, amone̩ wewe jeju wʼugbo-wñ, owñ la dʼeti ohimini."
MRK,5,22,"Tak e̩ne̩ʼka ef amagboji unyi ujeju lewa, odu-wñ ko̩ Jairo̩s; abu kʼi fʼu li, i lewane̩ e̩re̩-wñ,"
MRK,5,23,"oñ i gbo̩ko̩bʼo̩ nana, kakini, O̩ma-mi onobule̩ kekele ache kʼi ku; kʼe̩ lewa kʼe̩ kʼo̩wo̩-we̩ nʼo oji, todu kʼo̩ga-wñ ki takpa, kʼi deju."
MRK,5,24,"Tak i lebʼo̩, amone̩ wewe wewe darʼo̩ ubi, ma muke̩che̩ abʼowñ ma."
MRK,5,25,"Oñ onobule̩ʼka, kʼi dʼef e̩bie̩ eru o̩do̩ me̩gweji,"
MRK,5,26,"kʼi la li uwa nana ugbo amobochi wewe, kʼi laño̩ mʼe̩wñ du kʼi ne̩ ko kpabie̩ kpa, kʼi ma nʼile du ñw u n, ama o̩ga-wñ nabie̩ne̩ nyo̩gba;"
MRK,5,27,"abu kʼi la gbo̩ inabali Jisus, i lef amone̩ ki tinyo̩ le̩ wa ubi-wñ, oñ i do̩wo̩kado afe̩-wñ."
MRK,5,28,"Todu i kakini, I chaka chʼafe̩-wñ kate u dʼo̩wo̩ kado, i ajadu mi."
MRK,5,29,"Ababale̩ ugbo kʼe̩bie̩-wñ abikwo le̩ gbe̩, oñ i fu ma ef año̩la-wñ kʼo̩la-wñ takpa."
MRK,5,30,"Ababale̩ abu ku Jisus chema ef onugo-wñ ka kʼukpahiu le̩ kwʼef uwñ dufu me̩, i murida ef amone̩ ki tinyo̩ le̩, i kakini, E̩ne̩ do̩wo̩kado e̩wñ-o̩la-mi?"
MRK,5,31,"Tak amako̩che̩-wñ ka ñw u, kakini, Uwe̩ go amone̩ ki tinyo̩-i abu ku ma ke̩che̩ bʼuwe̩ ma, oñ uwe̩ kakini, E̩ne̩ do̩wo̩kado mi?"
MRK,5,32,Tak i rejuda koolo kʼi li e̩ne̩ kʼi che e̩wñ-i.
MRK,5,33,"Onobule̩ le̩ muda railo, o̩la-wñ naga todu i chema e̩wñ kʼi chʼo, oñ i lewa fiane̩ o̩gba-wñ, i ka ochochi le̩ du ñw u."
MRK,5,34,"Tak i ka ñw u kakini, O̩ma-i, e̩do̩-ekono-we̩ fʼuwe̩ jadu me̩; lo kpai ure̩do̩, ache̩ka ki chʼuwe̩ kwef o̩pe̩cha-we̩."
MRK,5,35,"Abu kʼi nʼo̩la aka ta, ma kwʼunyi agboji unyi ujeju le̩ wa kakini, O̩ma-we̩ onobule̩ leku me̩; e̩wñ chi kʼe̩ che Akone̩wñ akanya ta?"
MRK,5,36,"Jisus muda nyʼo̩la ku ma ka-i eti n, i ka ñw agboji unyi ujeju kakini, E̩ ki railo n, eke̩do̩no e̩ ke̩do̩no kate."
MRK,5,37,"Oñ i je̩ ñw e̩ne̩ du lebʼo̩ n, chai Pita kpai Jeme̩s kpai Jo̩n o̩maye Jeme̩s."
MRK,5,38,"Taku ma lewa unyi agboji unyi ujeju le̩; oñ i go abu ku ma jo̩ achekuku, ma raku, ma la dinaku nana."
MRK,5,39,"E̩gba kʼi mugudu tʼejefu, i ka ñwu ma, kakini, E̩wñ chi ku me̩ chekuku, ku me̩ la raku-i? O̩ma-i ku n, olu i ale̩-i."
MRK,5,40,"Ma dʼoke anyi rʼo̩ oji. Ama e̩gba kʼi fʼuma ne dufu chaka, i mʼata o̩ma kpai iye-wñ kpai abo ku ma jʼugbo-wñ ko, oñ i le tʼejefu ugbo kʼo̩ma le̩ de̩."
MRK,5,41,"Tak i gwo̩nyʼo̩ma le̩ o̩wo̩, i ka ñw u kakini, Talita kumi; ku ma jomudechi-wñ kakini, O̩ma igbe̩le̩, uwe̩ naka ñw u, kwane̩."
MRK,5,42,Ababale̩ o̩ma igbe̩le̩ le̩ kwane̩ oñ i kwolule̩; todu o̩do̩-wñ chʼe̩gweji me̩. Ababale̩ ibe-ma mukpatuka tabale.
MRK,5,43,Tak i hi ma owu nana kʼone̩ du ki ma e-i n. Tak i ñwa ñwu ma ku ma du e̩wñ ñw u je̩.
MRK,6,1,"Tak i kwʼo̩mo̩ dufu oñ i lewa oj ane̩ ata-wñ onugo, amako̩che̩-wñ la tʼo̩ ubi."
MRK,6,2,"Tak e̩gba kʼo̩jo̩ uñmi muñwa, i chane̩ eko̩ amone̩ e̩wñ ef unyi ujeju; oñ abu ku ma gbo̩ o̩la-wñ, ibe amone̩ wewe takpa rʼuma efu, ma kakini, Ugbo e̩ne̩-i nʼe̩wñ-i kwo ta? Ma ño̩ ka ge̩, kakini, Ibe e̩wñ oñ ma du ñw e̩ne̩-i? uko̩lo̩ ukpahiu abe̩i ki awache lef o̩wo̩-wñ, e̩wñ de̩?"
MRK,6,3,I chʼikapita kʼi chʼo̩ma Me̩ri le̩ de̩ n? I chʼo̩maye Jeme̩s kpai Jose̩s kpai Judas kpai Saimo̩n de̩ n? Amo̩maye-wñ abobule̩ ta jʼugbo wa emi n? Todule̩ ma fʼo̩la-ma dahi ef uwñ.
MRK,6,4,"Taku Jisus ka ñwu ma kakini, Akache̩ awe enʼojima n, ugbo kʼi ma ne n chʼane̩-wñ kpai ugbo amefu-wñ kpai ef unyi-wñ."
MRK,6,5,"Oñ i ma neke che e̩wñ ukpahiu du o̩mo̩ n, chai o̩wo̩-wñ kʼi ko noji ame̩no̩ga pe̩, kʼi che o̩ga-ma kpa."
MRK,6,6,I la kwoyaye tod eke̩do̩no ku ma ko̩ eke̩do̩no.
MRK,6,7,"Tak i fʼamame̩gweji le̩ do̩ wʼugbo-wñ, oñ i chane̩ ekpe̩ ma uche̩ eji eji, i la dʼo̩da amafu ki ma de̩hiolo n ñwu ma,"
MRK,6,8,"oñ i hi ma owu todu ku ma ki we edu e̩wñ ule̩ du tʼuje̩wñ, tʼikpa, tʼo̩ko̩ ef ugbo̩ ago-ma chai o̩kpa;"
MRK,6,9,"ama ki muda nyi o̩patachi; i ño̩ kakini, Me̩ ki nyi afe̩ meji n."
MRK,6,10,"Tak i ka ñwu ma, kakini, Ugbo du ku me̩ gudu tef unyi, o̩mo̩ me̩ ru gbogbo tʼe̩gba ku me̩ kwʼugbo le̩ dufu."
MRK,6,11,"Ugbo du ku ma ma gba me̩ n, ku ma ma gbo̩ o̩la-me̩ n, e̩gba ku me̩ kwʼo̩mo̩ adufu, me̩ fʼebutu ki dʼef e̩re̩-me̩ gbanyo̩ todu kʼi gbibenu ñwu ma."
MRK,6,12,Taku ma dufu nyʼatakoya todu kʼamone̩ ki ribeda.
MRK,6,13,"Ma la ne amebili wewe dufu, ma laño̩ dʼekpo kuru ame̩no̩ga wewe, oñ ma che o̩ga-ma kpa."
MRK,6,14,"Tak onu He̩ro̩d gbo̩, todabu kʼodu-wñ kwotejugede e̩gba le̩ me̩. Oñ i kakini, Jo̩n kʼi che baptism le̩ mudajikwane̩ kwef abo ki ku, todule̩ oñ ukpahiu-i achuko̩lo̩ ef uwñ."
MRK,6,15,"Ama aboʼka kakini, E̩laija de̩. Aboʼka la kakini, Akache̩ de̩, i dabe̩ne̩ kʼi chʼe̩ne̩ ka ef amakache̩."
MRK,6,16,"Ama abu ku He̩ro̩di gbo̩, i kakini, Jo̩n kʼomi kʼoji-wñ da le̩ mudajikwane̩ me̩."
MRK,6,17,"Todu He̩ro̩d onugo kpuche̩ nyʼagwo̩nyu Jo̩n, oñ i fʼu ji ef unyi-uga todu He̩ro̩dias, o̩ya Filip o̩maye-wñ; todabu kʼi nʼe̩ o̩ya."
MRK,6,18,"Todu Jo̩n ka ñwu He̩ro̩d kakini, O̩da aje̩ ñw e̩ ne̩ o̩ya o̩maye-we̩ n."
MRK,6,19,"He̩ro̩dias la je̩ kpʼowñ n, i dʼe̩do̩-wñ kʼi fʼu kpa, i la neke che n;"
MRK,6,20,"todu He̩ro̩d railo Jo̩n abu kʼi chema kʼi chʼe̩no̩kpakpa kpai e̩ne̩ kiafo̩, oñ i nafejutʼo̩. E̩gba kʼi gbʼo̩la-wñ, i fitʼowñ nana, i la yo̩ ñw o̩la-wñ e̩gbo̩."
MRK,6,21,"Oñ e̩gba kʼo̩jo̩ ki nʼuña lewane̩, ku He̩ro̩d hi o̩te̩ ñw amadokele-wñ kpai amonu-ogu kpai ame̩nuto̩gba e-Galili e̩gba kʼo̩jo̩-wñ ku ma biʼi mudako,"
MRK,6,22,"oñ e̩gba kʼo̩ma onobule̩ He̩ro̩dias onugo mugudu wa atido i la nyo̩ He̩ro̩d kpai abo ku ma chekukane̩ aje̩wñ kpai owñ eju. Oñ onu ka ñw igbe̩le̩ le̩, kakini, Bi mi e̩wñ du ki dʼuwe̩ e̩do̩, oñ nadu ñw e̩."
MRK,6,23,"Tak i fʼe̩bo̩ go̩ ñw u, kakini, E̩wñ du kʼe̩ bi mi, omi adu ñw e̩, gbogbo tʼukpe̩ji ojane̩-mi."
MRK,6,24,"Oñ i ledufu aka ñw iye-wñ, kakini, E̩wñ nabiʼu ta? Tak i kakini, Oji Jo̩n kʼi chʼone̩ baptism le̩."
MRK,6,25,"Ababale̩ i hiane̩ gudu wʼugbo onu, oñ i biʼu, kakini, I dʼumi e̩do̩ kʼuwe̩ mʼoji Jo̩n kʼi che baptism le̩ du tʼoj o̩kpa ñwu mi e̩re̩re̩-i."
MRK,6,26,"E̩do̩ onu la kpabie̩ tabale; ama tod e̩bo̩ kʼi go̩, kpai tod abo ku ma jʼajʼe̩wñ le̩, i dʼe̩do̩-wñ kʼi de̩yakpʼo̩ n."
MRK,6,27,"Ababale̩ onu fʼokolofoʼka kpuche̩, i ñwa ñw u kʼi dʼoji-wñ wa; tak i le mʼoji-wñ ko̩da ef unyiuga,"
MRK,6,28,"oñ i mʼoji-wñ du tʼoj o̩kpa wa, oñ i mudu ñw igbe̩le̩ le̩; tak igbe̩le̩ le̩ mʼu du ñw iye-wñ."
MRK,6,29,"E̩gba kʼamako̩che̩-wñ gbʼo̩, ma lewa mʼoku-wñ du, oñ ma mudu tef oji."
MRK,6,30,"Tak ame̩nukpuche̩ kʼo̩la-ma jeju wʼugbo Jisus, oñ ma mʼo̩gbo̩dudu e̩wñ du duka ñw u, owñ chʼe̩wñ du ku ma che kpai e̩wñ du ku ma ko one̩."
MRK,6,31,"Tak i ka ñwu ma, kakini, Ame̩ onugo ki lewa jʼo̩wo̩ʼka tef aje̩tachi ku me̩ ñmi pe̩. Todu amone̩ ku ma lelo lewa chewewe; i chaka chʼuje̩wñ ma lio̩wo̩ ku ma je̩ n."
MRK,6,32,Oñ ma tʼo̩ko̩ kwʼo̩mo̩ nyi o̩wo̩ʼka tef aje̩tachi.
MRK,6,33,"Ma la fʼuma li abu ku ma alo, amone̩ wewe chema ma. Taku ma kwʼewo du e̩re̩ ofo oñ ma fule kpe̩re̩ nyʼo̩mo̩, ma la dʼabo Ondu o̩gba."
MRK,6,34,"Tak i dufu wa ali amone̩ ki wewe otemeje, ejumomi-ma chʼo, todabu ku ma jo̩ dab amala ku ma ma nʼadide n; oñ i chane̩ eko̩ ma e̩wñ wewe."
MRK,6,35,"E̩gba kʼojile o̩jo̩ le̩ le, amako̩che̩-wñ lewʼugbo-wñ, ma kakini, Ugbo-i chʼaje̩tachi, olu alo me̩;"
MRK,6,36,"je̩ ñwu ma lo tef uche̩ kpai ewo ewo ki lʼuwa daka-i, ku ma la e̩wñ ñw o̩la-ma je̩."
MRK,6,37,"I muda dohi ñwu ma, kakini, Ame̩ ki dʼuje̩wñ ñwu ma je̩. Ma ka ñw u, kakini, Awa anyʼala, akala alu ipam me̩gwa kʼa ko ñwu ma je̩?"
MRK,6,38,"Tak i ka ñwu ma, kakini, Akala monu me̩ ne̩? Me̩ nyʼago. E̩gba ku ma fʼaluka-wñ ma, ma kakini, Akala me̩lu kpai e̩ja meji."
MRK,6,39,Tak i ñwa ñwu ma kʼo̩chaka-ma ki guane̩ uche̩uche̩ ef egbe emimi le̩.
MRK,6,40,"Oñ ma gugu o̩gba o̩gba one̩ ogume̩lu ogume̩lu, kpai ooje ooje."
MRK,6,41,"Tak i mʼakala me̩lu kpai e̩ja meji le̩ ko, abu kʼi cheju go ojale, i fʼadua che nyʼu, oñ i mʼakala le̩ bu jo̩, tak i mʼu ko ñw amako̩che̩-wñ ku ma kʼo jo̩ ñwu ma, e̩ja meji le̩ i kpe̩ ñwu ma chaka."
MRK,6,42,"O̩chaka-ma je̩, efu-ma la ko̩."
MRK,6,43,"Taku ma mʼabubo̩-wñ ko, i ko̩ aligada me̩gweji, kpai e-e̩ja ge̩."
MRK,6,44,Oñ abo ku ma je̩ akala le̩ chʼaboke̩le̩ icham nyʼo̩gwo̩ko̩ me̩lu.
MRK,6,45,"Ababale̩ i kʼamako̩che̩-wñ e̩che̩ ku ma kwotʼo̩ko̩, ku ma dʼo̩gba-wñ nyi Be̩tsaida ejudaba, gbogbo tak owñ onugo ki je̩ ñw amone̩ ki tinyo̩ le̩ lo."
MRK,6,46,"Oñ abu kʼowñ kpai ama mudaru, i kwʼo̩mo̩ le tʼibe̩uwo kʼi chadua."
MRK,6,47,"E̩gba kʼane̩ lo̩ o̩ko̩ le̩ dʼalumeji ohimini, owñ kate dʼane̩pe̩te̩."
MRK,6,48,"Oñ abu kʼi li ma abu ku ma jʼali uwa o̩ko̩ egwa, todabu kʼafu aju bʼuma o̩gba ma, dab ide e̩ke̩le̩ odu oñ i lule̩ eju omi awʼugbo ma, i dʼe̩do̩-wñ kʼi alale gu uma du."
MRK,6,49,"Ama abu ku ma liʼu kʼi alule̩ eju omi, ma do̩ kʼi chʼibegu, oñ ma kwokwa;"
MRK,6,50,"todu o̩chaka-ma fʼu li, oñ i che ma e̩do̩ ñwañwala. Ama ababale̩ i ko̩la ñwu ma, i ka ñwu ma kakini, Me̩ fe̩do̩ ne̩, omi de̩, me̩ ki railo n."
MRK,6,51,Tak i nyʼugbo ma ef o̩ko̩; afu le̩ muda; tak ibe ef uma mukpatuka ololo ololo.
MRK,6,52,"Todu eju-ma ne̩ rʼo̩la akala le̩ n, i la chi nyʼuma e̩do̩."
MRK,6,53,"Tak abu ku ma mudaba, ma lewa ane̩ Ge̩ne̩sare̩t, oñ ma fʼo̩ko̩-ma fa amʼane̩."
MRK,6,54,"E̩gba ku ma la kwʼef o̩ko̩ tane̩, ababale̩ amone̩ fʼowñ ma,"
MRK,6,55,"ma fule le tʼef o̩gbo̩ ane̩ le̩ du, oñ ma chane̩ ene̩ abo̩ga oj akpata-ma tʼugbo ku ma gbo̩ kʼi de̩."
MRK,6,56,"Ugbo du kʼi mugudu tʼef adogbe abe̩k ewo abe̩k ojoko, ma ko ame̩ne̩gbo o̩la jʼef aja, oñ ma gbo̩ko̩bʼo̩ ku ma do̩wo̩kado, dagba i chaka chʼo̩jaja eti afe̩-wñ kate; abo du ku ma la do̩wo̩kadʼo, mujadu."
MRK,7,1,Tak amaFarisi kpʼamako̩takada iche̩ka kwo Je̩rusale̩m wa jʼugbo-wñ.
MRK,7,2,"Oñ ma li abu kʼamako̩che̩-wñ iche̩ka nʼo̩wo̩ elifo̩, owñ chʼo̩wo̩ ku ma ma gwe̩ n, ajʼuje̩wñ."
MRK,7,3,"Todu iche̩wñ kʼamaFarisi kpai amaju chaka ma gwe̩ o̩wo̩-ma nyo̩nyo̩ n, ma jʼe̩wñ n, todu ma gwo̩nyʼe̩wñ-o̩gu abogijo;"
MRK,7,4,"ma kwef aja, ma ma dʼo̩la tunyʼomi n, ma jʼuje̩wñ n. E̩wñ omune̩ wewe ku ma mugba ku ma gwo̩nyu ño̩ do̩mo̩ ge̩, owñ chʼago kpai ucha kpai e̩wñ eku ebije-ekpikpa edu tunyʼomi."
MRK,7,5,"Oñ amaFarisi kpai amako̩takada tʼowñ ene kakini, E̩wñ chi kʼamako̩che̩-we̩ ma le tikpa e̩wñ-o̩gu abogijo n, ku ma muda nʼo̩wo̩ elifo̩ ajʼuje̩wñ-ma?"
MRK,7,6,"Oñ i ka ñwu ma, kakini, Aizaya kache̩ o̩meme̩le̩ ugbo me̩, ame̩nayechi, owñ chʼalu ku ma ko̩tane̩ kakini,"
MRK,7,7,"Ma la diba ñwu mi ibe̩te̩ ofofo,"
MRK,7,8,"Me̩ tʼo̩la uko̩ e-O̩jo̩ no̩, oñ me̩ gwo̩nyʼe̩wñ-o̩gu e-amone̩."
MRK,7,9,"Tak i ka ñwu ma, kakini, I nyo̩ gbe̩, me̩ hi uko̩ e-O̩jo̩ tʼiba, todu ku me̩ dejutʼe̩wñ-o̩gu e-me̩."
MRK,7,10,"Todu Mose̩s kakini, Bumʼata-we̩ kpʼiye-we̩; kpai e̩ne̩ kʼi la akebi ata-wñ abe̩k iye-wñ, uku ki fʼoji-wñ kpa."
MRK,7,11,"Ame̩ muda kakini, Iche̩wñ kʼone̩ aka ñw ata-wñ abe̩k iye-wñ kakini, E̩wñ-mi kʼe̩ ma jʼile ugbo-wñ che ko̩rban, owñ chʼele O̩jo̩."
MRK,7,12,Me̩ je̩ ñw u che e̩wñ du tod ata-wñ abe̩k iye-wñ ge̩ n;
MRK,7,13,oñ me̩ nʼe̩wñ-o̩gu e-me̩ ku me̩ du te̩ fʼo̩da o̩la O̩jo̩ la; i ño̩ nʼe̩wñ e̩gʼe-le̩ wewe kʼame̩ che ge̩.
MRK,7,14,"Tak i ño̩ dabi fʼo̩wo̩ amone̩ le̩ do̩ wʼugbo-wñ ge̩, oñ i ka ñwu ma, kakini, O̩chaka-me̩ ki nagbʼomu-mi, ku me̩ mʼoji-wñ."
MRK,7,15,I nʼe̩wñ du ki akwʼo̩do̩da atʼef one̩ ki aneke fʼo̩la-wñ daji n; e̩wñ ki muda akwef one̩ dufu chʼe̩wñ ki adʼo̩la one̩ ji. [
MRK,7,16,"Iche̩wñ kʼe̩ne̩ du nʼeti ki agbo̩la, ki nagbo̩.]"
MRK,7,17,Oñ e̩gba kʼi kwo bʼo̩wo̩ one̩ le̩ te̩ kʼi mugudu tef unyi amako̩che̩-wñ tʼowñ ene oji ita le̩.
MRK,7,18,"Tak i ka ñwu ma kakini, Ame̩ onugo nʼibe abe̩le̩ ni ge̩? Ame̩ ma ka kʼe̩wñ du ki kwʼo̩do̩da atʼef one̩ aneke fʼo̩la-wñ daji n?"
MRK,7,19,"Todu i chʼef e̩do̩-wñ i atʼo̩ n, chai tʼef ukulu-wñ, tak i adufu ubioko. Oñ uje̩wñ du fe̩."
MRK,7,20,"Tak i kakini, E̩wñ ki akwef one̩ dufu, e-le̩ adʼo̩la one̩ ji."
MRK,7,21,"Todu akwʼejefu, kwef e̩do̩ amone̩ ibe e̩bie̩ne̩ adufu, abutabu eche, oji eji, one̩ ekpa, o̩ya one̩ etene,"
MRK,7,22,"ejufufu e̩wñ eche, e̩wñ bibi eche, o̩gwo̩, e̩wñ tuñ, eju bibi, echakpabie̩, eke, idada,"
MRK,7,23,"e̩wñ bibi-i du akwʼejefu dufu, abʼe-le̩ la adʼo̩la one̩ ji."
MRK,7,24,"Tak abu kʼi kwane̩ kwʼo̩mo̩ i nyʼalo̩me̩ Taya kpai Saido̩n. Oñ i gudu tef unyiʼka, i dʼowñ e̩do̩ kʼe̩ne̩ du ki ma n; i la neke maja n."
MRK,7,25,"Ama ababale̩ abu kʼonobule̩ kʼo̩ma-wñ onobule̩ kekele chenʼafu ki ma de̩hiolo n gbʼinabali-wñ, i lewa fiane̩ e̩re̩-wñ."
MRK,7,26,"Onobule̩ le̩ la chʼe̩ne̩ Grik, o̩lo̩pu-wñ chʼe-Sairo̩foniki. Oñ i rodubʼo̩ kʼi ne ebili le̩ kwef o̩ma-wñ onobule̩ dufu."
MRK,7,27,"I ka ñw u, kakini, Je̩ ñw efu amo̩ma ki ko̩ ejodudu ta; todu i nyo̩ ku ma kʼuje̩wñ amo̩ma rojane̩ ñw amabia n."
MRK,7,28,"I la dohi ñw u, kakini, Ochochi, Ondu, ama i chaka chʼamabia ki jʼof itebulu aje̩ e̩gbanyo̩ e-abimo̩to̩."
MRK,7,29,"Tak i ka ñw u, kakini, Tod o̩la kʼe̩ ka-i, e̩ lo we̩; ebili le̩ kwʼef o̩ma-we̩ onobule̩ dufu me̩."
MRK,7,30,"Tak i kwʼo̩mo̩ le tʼunyi-wñ, oñ i li abu ku ma dʼimo̩to̩ le̩ dachi oj ate̩, ebili la dʼef uwñ ge̩ n."
MRK,7,31,"Oñ i ño̩ kwʼalo̩me̩ Taya le ge̩, I legu Saido̩n du wa ohimini Galili, i lalegu ane̩ De̩kapo̩lis du."
MRK,7,32,"Taku ma dʼe̩ne̩ʼka wʼugbo-wñ kʼi chʼajeti, kʼi ño̩ akwoulo̩ ge̩; oñ ma gbo̩ko̩bʼo̩ kʼi dʼo̩wo̩-wñ nʼo."
MRK,7,33,"Tak i mʼu du kwo bʼo̩wo̩ amone̩ le̩ te̩ tʼo̩wo̩ʼka, i mʼo̩wo̩-wñ ko tunyʼeti-wñ, i tito̩, i la do̩wo̩kado ukpalu-wñ;"
MRK,7,34,"tak i chʼeju go ojale, i nafifi, oñ i ka ñw u, kakini, E̩fata, owñ che, Mubite̩."
MRK,7,35,"Tak eti-wñ mubi, iku ukpalu-wñ la mutu, oñ i kwoko̩la nyo̩nyo̩."
MRK,7,36,"Tak i hi ma owu ku ma we eka ñw e̩ne̩ du; ama alu du kʼi hi uma owu, abe̩le̩ ma nyo̩gba atakoya-wñ ololo tule."
MRK,7,37,"Ibe la takpa rʼuma efu chaka, ma kakini, I fʼe̩wñ du che o̩me̩me̩le̩; i aje̩ ñw amajeti onugo ku ma gbo̩la, kpai amajalu ku ma ko̩la."
MRK,8,1,"Iko le̩ o̩wo̩ amone̩ lile ku ma ma nʼe̩wñ du ku ma je̩ n ño̩ wajo̩ ge̩, oñ i fʼamako̩che̩-wñ do̩ wʼugbo-wñ, i ka ñwu ma, kakini,"
MRK,8,2,"Ejumomi o̩wo̩ amone̩-i ache mi, todabu ku ma te̩tajʼugbo-mi o̩jo̩ me̩ta, ma la nʼe̩wñ du ku maje̩ n;"
MRK,8,3,"iche̩wñ kʼu naje̩ ñwu ma lo tʼunyi-ma kpai elu ofo, ma achuba ej o̩na; abo iche̩ka ef uma la kwʼugbo ki jiji wa."
MRK,8,4,"Tak amako̩che̩-wñ dohi ñw u kakini, Ugbo one̩ neke li uje̩wñ kʼi ako̩ abo-i efu aje̩tachi emi?"
MRK,8,5,"Oñ i tʼuma ene, kakini, Akala monu me̩ ne̩? Ma kakini, Ebie."
MRK,8,6,"Tak i ka ñw o̩wo̩ amone̩ le̩ ku ma jʼane̩; oñ i mʼakala mebie le̩ ko, tak abu kʼi fʼugwa gwa, i mʼu bu, tak i mʼu ko ñw amako̩che̩-wñ ku ma mʼu du gugu o̩gba-ma; taku ma mu du gugu o̩gba amone̩ le̩."
MRK,8,7,"Ma ño̩ nʼe̩ja egini pe̩ ge̩; tak i fʼadua che nyʼu, i ño̩ ka ku ma kʼe-le̩ jo̩ ñwu ma ge̩."
MRK,8,8,"Ma je̩, oñ efu-ma ko̩; ma mʼabubo̩ ki ku ma bo̩ ko, e̩ko̩ agba mebie."
MRK,8,9,Ma la dab one̩ icham me̩lu; tak i je̩ ñwu ma lo.
MRK,8,10,Ababale̩ i kwotʼo̩ko̩ manyʼamako̩che̩-wñ oñ i lewa ane̩ Dalmanuta.
MRK,8,11,"Tak amaFarisi dufu wa, oñ ma chane̩ ejʼo̩ iñwa, ma feju ujiwe ki akwʼojale ugbo-wñ, ma jʼowñ ma."
MRK,8,12,"Tak i ñmiru gbogbo ef afu-wñ, i kakini, E̩wñ chi kʼabo̩gba kide̩ afeju ujiwe taa? Ami, naka ñwu me̩, kakini, Ma adʼujiwe du ñw abo̩gba kide̩ n."
MRK,8,13,"Tak i tʼuma no̩, oñ i ño̩ kwotʼo̩ko̩ le tʼudaba."
MRK,8,14,"Oñ ma gbenyo̩ enʼakala; ma la nʼe̩wñ du ef o̩ko̩ kpai ama n, chai akala okate."
MRK,8,15,"Tak i fʼuma eti kakini, Me̩ nago, me̩ fʼo̩la-me̩ de todu o̩jo̩wu e-amaFarisi kpai o̩jo̩wu e-He̩ro̩d."
MRK,8,16,"Taku ma kwo lʼo̩la kpʼomune̩ kakini, Uje̩wñ kʼa ma ne̩ n."
MRK,8,17,"Oñ abu kʼima, i ka ñwu ma, kakini, E̩wñ chi ku me̩ jʼalo, todabu ku me̩ manʼuje̩wñ n? Me̩ mata n? I ne̩rʼume̩ eju n? Me̩ fʼe̩do̩-me̩ no̩?"
MRK,8,18,"Me̩ nʼeju, me̩ gane̩ n? Me̩ la nʼeti, me̩ gbo̩la n? Me̩ re̩wa n?"
MRK,8,19,"E̩gba kʼu mʼakala me̩lu bu ñw amone̩ icham nyʼo̩gwo̩ko̩ me̩lu le̩ fa, abubo̩-wñ ko̩ aligada monu oñ me̩ ko taa? Ma ka ñw u, kakini, E̩gweji."
MRK,8,20,"E̩gba kʼi chʼakala mebie ku ma kpe̩ ñw amone̩ icham nyʼo̩gwo̩ko̩ me̩le̩ le̩ fa, abubo̩-wñ ko̩ agba monu me̩ ko taa? Ma ka ñw u, kakini, Ebie."
MRK,8,21,"Tak i ka ñwu ma, kakini, I ne̩rʼume̩ eju ta n?"
MRK,8,22,"Taku ma lewa Be̩tsaida. Oñ ma dʼafejuʼka wʼugbo-wñ, ma la gbo̩ko̩bʼowñ kʼi do̩wo̩kadʼo."
MRK,8,23,"Tak i gwo̩nyu afeju le̩ o̩wo̩, oñ i mʼu du le kwef ewo le̩ dufu; oñ abu kʼi tito̩ nyʼu eju, kʼi ño̩ dʼo̩wo̩-wñ nʼo i tʼowñ ene, kakini, E̩ li e̩wñ?"
MRK,8,24,"Tak i chʼeju nyate̩, i kakini, Nali amone̩, todu i dabe̩ne̩ kʼoli ki jʼalule̩ nali."
MRK,8,25,"Tak i dabi ko o̩wo̩ nʼeju-wñ; tak i go chii, oñ i mudabi tiko, i la fʼe̩wñ du li jalii."
MRK,8,26,"Tak i fʼowñ kpe̩ nyʼunyi-wñ, i kakini, E̩ ki gudu nyʼef ewo n."
MRK,8,27,"Taku Jisus kpai amako̩che̩-wñ ledufu tef ewo ewo ane̩ Se̩saria e-Filipai; oñ i tʼamako̩che̩-wñ ene eju o̩na, kakini, E̩ne̩ amone̩ aka kʼomi che ta?"
MRK,8,28,"Oñ ma ka ñw u kakini, Jo̩n kʼi a che baptism le̩; abomune̩ la ka kʼE̩laija; ama abo iche̩ka muda ka kʼe̩ne̩ʼka ef amakache̩."
MRK,8,29,"Tak owñ tʼuma ene, kakini, Ama ame̩ fa? E̩ne̩ ame̩ ka kʼu che? Pita dohi ñw u, kakini, Uwe̩ che Kraisti."
MRK,8,30,Tak i ka ñwu ma kpaka ku ma we ekʼo̩la-wñ ñw e̩ne̩ du.
MRK,8,31,"Tak i chane̩ e̩ko̩ ma kakini, O̩ma One̩ ali uwa wewe tila, kʼabogijo kpai amagboji amatama kpai amako̩takada añwʼowñ ka kʼinyo̩ n, ku ma la fʼu kpa, o̩jo̩ me̩ta tak i adajikwane̩."
MRK,8,32,I fʼo̩la-i ka ejugede. Taku Pita mʼu du i chane̩ edejurʼu.
MRK,8,33,"Ama abu kʼi murida kʼi li amako̩che̩-wñ, i dejuru Pita, i kakini, Lale̩ tʼubi-mi, Setan, todu ibe-we̩ kadʼe̩wñ O̩jo̩ n, chai e̩wñ one̩."
MRK,8,34,"Tak i fʼo̩wo̩ amone̩ le̩ kpai amako̩che̩-wñ do̩ wʼugbo-wñ, i ka ñwu ma, kakini, Iche̩wñ kʼi dʼe̩ne̩ du e̩do̩ kʼi akadʼumi ubi awa, i ki fʼaire̩ o̩la-wñ re̩, kʼi mʼoliuku-wñ du, tak i ki tʼumi ubi."
MRK,8,35,"Todu e̩ne̩ du kʼi dʼowñ e̩do̩ kʼi fʼonugo-wñ jadu, onugo-wñ alenyo̩; e̩ne̩ du ki la adʼonugo o̩la-wñ tinyo̩ todu mi kpai uche̩nyo̩ ajadu onugo-wñ."
MRK,8,36,"Todu e̩wñ chʼile kʼone̩ aje̩, kʼi mʼo̩gbo̩ ile̩-i du gba nyʼo̩wo̩, kʼi la mʼonugo-wñ du chofu?"
MRK,8,37,Todu e̩wñ one̩ adu kpailo̩ onugo-wñ?
MRK,8,38,"Todu e̩ne̩ du ki achanyo̩ mi kpai o̩la-mi ef o̩gba amajo̩ko̩ kpai adure kide̩-i, O̩ma One̩ ñʼachanyo̩ e̩ne̩ le̩ e̩gba kʼi awa ef ojima Ata-wñ manyʼamonuche̩ kiafo̩."
MRK,9,1,"Oñ i ka ñwu ma kakini, Ami naka ñwu me̩, kakini, I nʼiche̩ka ef abo ku ma dago jʼemi, ki ma nʼugbo du kʼuku akado ma n, gbogbo tʼe̩gba ku ma li ojane̩ O̩jo̩ abu ki lewa ef ukpahiu."
MRK,9,2,"Oñ abu kʼo̩jo̩ me̩fa jo̩ Jisus mu Pita kpai Jeme̩s kpai Jo̩n ko, oñ i ne̩ ama kate nyʼo̩wo̩ʼka tʼibe̩ uwo ki gbo̩gba; tak i dʼeida ojoji eju-ma."
MRK,9,3,"E̩wñ o̩la-wñ la kwo̩dʼojiji, i chefufu gbaa; i nʼañwʼukpo che du ki dʼile̩ ki neke che kʼi chʼefufu abe̩le̩ n."
MRK,9,4,"Taku ma li E̩laija kpai Mose̩s, ma jʼacholuka kpai Jisus."
MRK,9,5,"Taku Pita dohi ñwu Jisus, kakini, Rabai, i chʼo̩me̩me̩le̩ ñw a kʼa jʼemi; awa ki fʼebu me̩ta mu, oka todu we̩, oka todu Mose̩s, oñ oka todu E̩laija."
MRK,9,6,"Todu i ma ohi kʼi ate̩ n, todu ma chane̩ erailo nana."
MRK,9,7,"Tak akpa lewa mud ebo no ma, oñ omuko̩laʼka ka kwef akpa le̩, kakini, Owñ-i chʼO̩ma ufe̩do̩-mi de̩-i, me̩ gbʼo̩la-wñ."
MRK,9,8,"Tak achigili abu ku ma rejuda go, ma ño̩ li e̩ne̩ du ge̩ n, chai Jisus kate manyʼama onugo."
MRK,9,9,"Oñ abu ku ma nagwo̩ru kwʼibe̩ uwo le̩ awa, i hi uma owu ku ma we echoli e̩wñ ku ma li ñw e̩ne̩ du, chai e̩gba kʼO̩ma One̩ mudajikwane̩ kwef abo ki ku."
MRK,9,10,"Oñ ma gwo̩nyu o̩la le̩ tʼefu, ma natʼo̩la-ma ene e̩wñ ki chʼofe edajikwane̩ kwef abo ki ku."
MRK,9,11,"Taku ma tʼowñ ene, kakini, E-kʼamako̩takada aka ka kʼE̩laija awa ejodudu tila fa?"
MRK,9,12,"Oñ i ka ñwu ma, kakini, E̩laija awa ejodudu mana, kʼi la ako e̩wñ du dabi jʼe̩gu-wñ; ama abile ku ma fʼo̩la O̩ma One̩ ko̩tane̩, ka kʼi ali uwa e̩wñ wewe, ku ma ñʼache̩de̩te̩ wñ ge̩?"
MRK,9,13,"U muda aka ñwu me̩ kakini, E̩laija lewa me̩, ma la fʼe̩wñ du ki rʼuma e̩do̩ chʼo, alu ku ma fʼo̩la-wñ ko̩tane̩ le̩."
MRK,9,14,"Tak e̩gba ku ma lewʼugbo amako̩che̩-wñ ma li o̩wo̩ amone̩ lile ku ma donyʼuma, kʼamako̩takada jʼanʼuma ene."
MRK,9,15,"Oñ ababale̩ abu kʼo̩wo̩ amone̩ le̩ du fʼowñ li, awuwu fu ma mu tabale, oñ ma ra nyʼugbo-wñ agwʼo̩."
MRK,9,16,"Tak i tʼuma ene, kakini, E̩wñ chʼene ku me̩ nʼuma?"
MRK,9,17,"Oñ e̩ne̩ʼka ef o̩wo̩ amone̩ le̩ dohi ñw u, kakini, Akone̩wñ, omi dʼo̩ma-mi kʼi nʼafu ajalu wʼugbo we̩;"
MRK,9,18,"ugbo du kʼi agwo̩nyʼu, i afʼu fana, tak alu-wñ awuwowo, oñ i alenyi; o̩la-wñ la agbo̩gbe̩. Oñ u ka ñw amako̩che̩-we̩ todu ku ma nʼo dufu; iñmi-ma la wʼo̩ n."
MRK,9,19,"Tak i dohi ñwu ma, kakini, O, abo o̩gba ki ko̩ eke̩do̩no-i, gbogbo wʼe̩gba nadʼugbo me̩ ta? Gbogbo wʼe̩gba oñ naje̩ kpʼame̩? Me̩ mʼu du wʼugbo mi."
MRK,9,20,"Taku ma mʼowñ du wʼugbo-wñ; tak abu kʼafu le̩ fʼowñ li, ababale̩ i chʼo dab o̩ga ebili, tak i leane̩ ali gbiligbili, alu-wñ awuwowo."
MRK,9,21,"Tak i tʼata-wñ ene, kakini, Adiko e̩gba e̩wñ-i chane̩ echʼo? Oñ i kakini, Kwʼimo̩to̩."
MRK,9,22,"I la dʼu ro̩ tef una kpai ef omi o̩gbe̩nugbe̩, todu kʼi mʼu du kpa tinyo̩; e̩ muda nʼe̩wñ du kʼe̩ neke che, e̩ te̩ko wa, li uwa ejumomi."
MRK,9,23,"Oñ Jisus ka ñw u, kakini, E neke kʼe̩ ka-i fa? E̩wñ du jʼache ñw e̩ne̩ ki ake̩do̩no."
MRK,9,24,"Ababale̩ ata imo̩to̩ le̩ kwukwa, kakini, Nake̩do̩no; te̩ko e̩do̩-mi ki ko̩ ekono."
MRK,9,25,"Tak e̩gba ku Jisus li ka kʼo̩wo̩ amone̩ ara wa jo̩ i dejurʼafu ki ma de̩hiolo n le̩, i ka ñw u, kakini, Uwe̩, afu kʼe̩ chʼajalu kpai ajeti-i, omi añwa ñw e̩ kʼe̩ kwʼef uwñ dufu, e̩ ki ño̩ gudu tʼef uwñ ge̩ n."
MRK,9,26,"Oñ abu kʼi fʼukwa kwa kʼi laño̩ chʼo dab o̩ga ebili, i kwodufu; oñ imo̩to̩ le̩ dab oku one̩ te̩; todabe̩le̩ amone̩ wewe kakini, I leku."
MRK,9,27,"Jisus muda gwo̩nyʼuwñ o̩wo̩ mʼu du kwane̩, oñ i kwane̩ dago."
MRK,9,28,"Tak e̩gba kʼi gudu wʼef unyi, amako̩che̩-wñ tʼowñ ene o̩wo̩ʼka, kakini, Abile kʼawa ma neke nʼo dufu n?"
MRK,9,29,"Oñ i ka ñwu ma, kakini, Abʼe̩go̩-i neke dufu lef e̩wñ du n, chai ef adua."
MRK,9,30,"Ma kwʼo̩mo̩ dufu, ma legu efu Galili du; i la dʼowñ e̩do̩ kʼone̩ du ki ma n."
MRK,9,31,"Todu i nʼe̩wñ ako̩ amako̩che̩-wñ, oñ i ka ñwu ma kakini, Ma adʼO̩ma One̩ tef o̩wo̩ amone̩, taku ma adʼowñ kpa; oñ abu ku ma fʼu kpa, o̩jo̩ me̩ta tak i adajikwane̩."
MRK,9,32,"Ma la mʼoji o̩la le̩ n, oñ ma railo etʼowñ ene."
MRK,9,33,"Taku ma lewa Kapanahum; oñ abu kʼi dʼef unyi, i tʼuma ene, kakini, Iñwa e̩wñ me̩ je̩ eju o̩na le̩?"
MRK,9,34,Ma muda hi alu-ma de; todu eju o̩na le̩ ma najʼo̩la-ma iñwa e̩ne̩ ki tule.
MRK,9,35,"Tak i kwoguguane̩, oñ i fʼamame̩gweji do̩ wa, i ka ñwu ma kakini, Iche̩wñ kʼi dʼe̩ne̩ du e̩do̩ kʼi kad o̩gba, i achʼe̩ne̩ ubi otitala kpai ache̩wñ ñw e̩ne̩ du."
MRK,9,36,"Tak i mʼimo̩to̩ʼka du gugu alumeji-ma; oñ abu kʼi mʼu gba mʼe̩do̩, i ka ñwu ma, kakini,"
MRK,9,37,"E̩ne̩ du ki agba imo̩to̩ʼka abe̩i ef odu-mi, omi i gba le̩; oñ e̩ne̩ du ki agba mi, i chʼomi i gba n, chai e̩ne̩ ki kpe̩ mi wa."
MRK,9,38,"Jo̩n ka ñw u, kakini, Akone̩wñ, a li abu kʼe̩ne̩ʼka ane̩ amebili dufu ef odu-we̩; tak a fʼu naba, todabu kʼi ma tʼuwa ubi n."
MRK,9,39,"Ama Jisus kakini, Me̩ ki naba n; todu i nʼe̩ne̩ du ki achʼuko̩lo̩ ukpahiu ef odu-mi, kʼi aneke hika kʼebi mi n."
MRK,9,40,"Todu e̩ne̩ ki ma chʼe̩nagwunyʼuwa n, e̩ne̩-wa i che."
MRK,9,41,"Todu e̩ne̩ du ki adʼago omiofo ñwu me̩ ñmo̩ ef odu-mi, todabu ku me̩ chʼabo Kraist, ami, naka ñwu me̩, kakini, I nʼugbo du kʼuro̩me̩-wñ alenyo̩ n."
MRK,9,42,"E̩ne̩ du ki la fʼe̩ne̩ʼka ef abo kekele-i ki ake̩do̩no mi dahi, i ma chʼo̩me̩me̩le̩ ñw u tule ku ma dʼokuta uno̩ka ji mʼo̩fa-wñ, ku ma mʼu du ro̩ tef ohimini."
MRK,9,43,"I la che̩wñ kʼo̩wo̩-we̩ dʼuwe̩ hi, fʼu ko̩da tinyo̩; i chʼo̩me̩me̩le ñw e̩ kʼe̩ gudu tef iñmi ado̩wo̩ tʼenʼo̩wo̩ meji anyʼef uña-ubie̩ le, tef una ki ma jʼalu n; ["
MRK,9,44,"ugbo kʼideneku-ma ma dʼiñmi n, kʼuna-wñ ma jʼakpalu n.]"
MRK,9,45,"Iche̩wñ kʼe̩re̩-we̩ adʼe̩ hi, fʼu ko̩da tinyo̩; i chʼo̩me̩me̩le̩ ñw e̩ kʼe̩ gudu tef iñmi udere̩ tʼenʼe̩re̩ meji ku ma mʼe̩ du ro̩ tef uña ubie̩ le; ["
MRK,9,46,"ugbo kʼideneku-ma ma dʼiñmi n, kʼuna-wñ ma jʼakpalu n.]"
MRK,9,47,"I la che̩wñ kʼeju-we̩ adʼe̩ hi, mʼu ne̩ tinyo̩; i chʼo̩me̩me̩le̩ ñw e̩ kʼe̩ chʼabejuʼka kʼe̩ gudu tef ojane̩ O̩jo̩ tʼenʼeju meji ku ma mʼe̩ du ro̩ tef uña-ubie̩ le;"
MRK,9,48,"ugbo kʼideneku-ma ma dʼiñmi n, kʼuna-wñ ma jʼakpalu n."
MRK,9,49,Todu ma dʼuna ñaru e̩ne̩ du dab omu.
MRK,9,50,"Omu chʼo̩me̩me̩le̩; i muda che̩wñ kʼomu ma nʼurinyo̩-wñ ge̩ n, e̩wñ me̩ du che kʼi arinyo̩? Me̩ ki nʼomu ef o̩la-me̩, me̩ ki la nʼure̩do̩ kpai omune̩."
MRK,10,1,I kwane̩ kwʼo̩mo̩ wa oj ane̩ Judia kpai ejudaba Jo̩rdan; oñ o̩wo̩ amone̩ ño̩ kpe̩re̩ wʼugbo-wñ ge̩; tak i ño̩ ko̩ ma e̩wñ alu kʼi te̩tache.
MRK,10,2,"Tak abo Farisi te̩wʼugbo-wñ, atʼowñ ene, kakini, O̩da aje̩ ñw one̩ dʼo̩ya-wñ tinyo̩? Ejama ma jʼowñ ma."
MRK,10,3,"Oñ i dohi ñwu ma, kakini, Abu Mose̩s tuko̩ ñwu me̩?"
MRK,10,4,"Ma kakini, Mose̩s je̩ ñwu ma ko̩ o̩takada e̩daru ku ma dʼu tinyo̩."
MRK,10,5,"Jisus muda ka ñwu ma, kakini, Tod e̩do̩-me̩ ki gbiti oñ i ko̩ o̩la uko̩ kide̩ ñwu me̩."
MRK,10,6,"Ama akwo ukadane̩ ejodudu kʼO̩jo̩ nyi e̩wñ, e̩ne̩ke̩le̩ kpai onobule̩ i che ma."
MRK,10,7,"Tod e-kide̩ one̩ atʼata-wñ kpai iye-wñ no̩, kʼi amanyʼo̩ya-wñ;"
MRK,10,8,"tak ama meji le̩ achʼo̩re̩la okate; abe̩le̩ ma ño̩ chʼeji ge̩ n, chai o̩re̩la okate."
MRK,10,9,"Todule̩ e̩wñ kʼO̩jo̩ ji dama, one̩ ki daru n."
MRK,10,10,Tak amako̩che̩-wñ ño̩ dabi tʼowñ ene o̩la-i ef unyi ge̩.
MRK,10,11,"Tak i ka ñwu ma, kakini, E̩ne̩ du ki adʼo̩ya-wñ tinyo, kʼi ane̩ omune̩, e̩ño̩ya i achenyʼu le̩."
MRK,10,12,"I la che̩wñ kʼonobule̩ onugo kʼo̩ko̩-wñ kʼi ne̩ e̩ne̩ omune̩, o̩ko̩ i aje̩ le̩."
MRK,10,13,"Taku ma ne̩ abimo̩to̩ wʼugbo-wñ, todu kʼi do̩wo̩kado ma; amako̩che̩-wñ muda dejurʼuma."
MRK,10,14,"Ama abu ku Jisus li, i bieju nana, oñ i ka ñwu ma, kakini, Me̩ je̩ ñw abimo̩to̩ wʼugbo mi; ame̩ ki fʼuma naba n; todu kʼojane̩ O̩jo̩ chʼe-abo e̩go̩-i."
MRK,10,15,"Ami naka ñwu me̩ kakini, E̩ne̩ du ki ma agba ojane̩ O̩jo̩ dab imo̩to̩ n, i nʼugbo du kʼi agudu tef uwñ n."
MRK,10,16,"Tak i mʼuma gba mʼe̩do̩, i du o̩wo̩ nʼuma oji, oñ i de̩nyo̩ ñwu ma."
MRK,10,17,"Oñ abu kʼi dʼe̩re̩ tʼo̩na alo, e̩ne̩ʼka fule wa kʼokuku nyane̩ ñw u atʼowñ ene kakini, Akone̩wñ, uwe̩ e̩ne̩nyo̩, e̩wñ nache todu kʼu naje̩ iñmi ogbegbele̩ o̩gu?"
MRK,10,18,"Oñ Jisus ka ñw u kakini, E̩wñ chi kʼe̩ do̩ mi kʼe̩ne̩nyo̩? E̩ne̩ du nyo̩ n, chai e̩ne̩ okate, owñ chʼO̩jo̩."
MRK,10,19,"E̩ chema o̩la uko̩ le̩, E̩ ki kpone̩ n, e̩ ki tene o̩ya e̩ne̩ omune̩ n, e̩ ki joji n, e̩ ki gbibenu olemi n, e̩ ki chuji n; bumo̩ ata-we̩ kpai iye-we̩."
MRK,10,20,"Oñ i dohi ñw u, kakini, Akone̩wñ, omi te̩tade e̩wñ-i du akwe̩gba kʼu chʼimo̩to̩ okolobia."
MRK,10,21,"Oñ abu ku Jisus kejurʼu, i fe̩do̩ wñ, oñ i ka ñw u, kakini, E̩wñ kate nyarʼe̩: lo, fʼe̩wñ du kʼe̩ ne̩ ta, kʼe̩ mʼo̩ko̩-wñ ko ñw ame̩nale, tak uwe̩ anʼe̩wñ akoko efojale: tak e̩ lewa tʼumi ubi."
MRK,10,22,"Tak i fʼeju bu nyʼo̩wo̩ tod o̩la le̩ oñ i chʼe̩do̩dudu kwʼo̩mo̩ alo, todu i nʼidu nana."
MRK,10,23,"Taku Jisus rejuda go, oñ i ka ñw amako̩che̩-wñ kakini, Go abu kʼi gbiti ñw abo ku ma nʼe̩wñ nana taku ma gudu nyʼojane̩ O̩jo̩."
MRK,10,24,"E̩gahi o̩la-wñ fʼamako̩che̩ mu. Oñ Jisus ño̩ dohi ñwu ma ge̩, i kakini, Amo̩ma-mi, go abu kʼi gbiti ñw abo ku ma ke̩do̩nʼe̩wñ ene̩ nana ku ma gudu nyʼojane̩ O̩jo̩."
MRK,10,25,I tukpo̩ ñw inyakulumi kʼi legu awo ebije uge̩wñ du tʼanana kʼi gudu nyʼojane̩ O̩jo̩ le.
MRK,10,26,"Ibe la takpa rʼuma efu ololo, ma ka ñw u, kakini, Mak e̩ne̩ ma neke jadu ke?"
MRK,10,27,"Jisus kejuru ma, i kakini, Ugbo amone̩ e̩wñ-i jʼache n; i muda dʼabe̩le̩ ugbo O̩jo̩ n: todu e̩wñ du jʼache ugbo O̩jo̩."
MRK,10,28,"Pita chane̩ eka ñw u, kakini, Go, awa tʼe̩wñ du no̩ oñ a te̩tatʼe̩ ubi."
MRK,10,29,"Jisus kakini, Ami naka ñwu me̩, kakini, I nʼe̩ne̩ du ki tʼunyi no̩, abe̩k amo̩maye e̩ne̩ke̩le̩, abe̩k onobule̩, abe̩k iye, abe̩k ata, abe̩k amo̩ma, abe̩k ane̩, todu mi kpai uche̩nyo̩,"
MRK,10,30,"kʼi ma agba ogume̩lu-wñ fai iko-i n, tʼunyi, tʼamo̩maye e̩ne̩ke̩le̩, tʼamo̩maye onobule̩, tʼamiye, tʼamo̩ma, tʼane̩, manyʼedoli ku ma ño̩ dʼoli-wñ ge̩; tak ef o̩kpanachi ki awa i agba iñmi ogbegbele̩."
MRK,10,31,"Ama abo o̩gba wewe achʼabo ubi, abo ubi la achʼabo o̩gba."
MRK,10,32,"Taku ma jeju o̩na ate̩gu nyi Je̩rusale̩m; Jisus dʼo̩gba ma alo; e̩gahi fu ma mu; abo ki rʼo̩ ubi la railo. Tak i ño̩ mʼamame̩gweji le̩ ko ge̩, oñ i chane̩ ekʼo̩la e̩wñ ki ache kʼi ake̩re̩bʼowñ ñwu ma,"
MRK,10,33,"i kakini, Go, awa anyi Je̩rusale̩m; ma la adʼO̩ma One̩ ñw amagboji amatama kpai amako̩takada mu, ma akpʼo̩ abi kʼi ku, ma adʼu ñw abo uche̩ichi;"
MRK,10,34,"ma la agwʼo̩ uke̩, ma afʼito̩ rʼu o̩la, oñ ma ajʼo edili taku ma adʼu kpa; o̩jo̩ me̩ta tak i adaji-kwane̩."
MRK,10,35,"Taku Jeme̩s kpai Jo̩n, amo̩ma Ze̩be̩di, te̩me̩rʼuwñ, ma ka ñw u, kakini, Akone̩wñ, i dʼuwa e̩do̩ kʼe̩ che e̩wñ du kʼa abi we̩ ñw a."
MRK,10,36,"I ka ñwu ma, kakini, E̩wñ dʼume̩ e̩do̩ kʼu nache ñwu me̩?"
MRK,10,37,"Ma ka ñw u, kakini, Dʼo̩da ñw a kʼe̩ne̩ʼka-wa ki gugu o̩wo̩ awo̩to̩-we̩, kʼe̩ne̩ʼka ki gugu o̩wo̩ awohi-we̩ ugbo ojima-we̩."
MRK,10,38,"Ama Jisus ka ñwu ma, kakini, Ame̩ ma e̩wñ ku me̩ bi-i n. Ame̩ neke ñmo̩ ago omi kʼomi añmo̩? Abe̩ku me̩ bo̩ baptism ku ma che mi jo̩ ku ma che me̩?"
MRK,10,39,"Ma ka ñw u, kakini, A chebo̩jo̩. Taku Jisus ka ñwu ma, kakini, Ago-mi kʼomi añmo̩ ame̩ añmo̩ mana; ma ñʼache me̩ baptism e-ku ma che mi ge̩;"
MRK,10,40,"ama egugu o̩wo̩ awo̩to̩-mi abe̩k o̩wo̩ awohi chʼe-mi kʼu nadu chʼone̩ ele n, i muda chʼe-abo ku ma che tane̩ ñwu ma."
MRK,10,41,"E̩gba kʼamame̩gwa le̩ gbʼo̩, o̩la Jeme̩s kpai Jo̩n chane̩ ebi ma eju."
MRK,10,42,"Taku Jisus do̩ ma wʼugbo-wñ, oñ i ka ñwu ma, kakini, Me̩ chema kakini, Abo ku ma nibe ka kʼama atʼo̩gba ef abo uche̩ichi kʼo̩la-ma che odu-ma; abojima-ma la ñw o̩da ñwu ma."
MRK,10,43,I muda dabe̩le̩ ef ume̩ n; ama e̩ne̩ du kʼi dʼe̩do̩-wñ kʼi mud e̩ne̩lile ef ume̩ achʼe̩ne̩ ki ache̩wñ ñwu me̩.
MRK,10,44,E̩ne̩ du kʼi dʼowñ e̩do̩ kʼi chʼe̩no̩gba ef ume̩ achʼadu e̩ne̩ du.
MRK,10,45,"Todu O̩ma One̩ onugo wa ku ma chʼe̩wñ ñw u n, ama kʼowñ ki chʼe̩wñ ñw one̩, kʼi la du oji o̩la-wñ chʼe̩wñ-uro̩me̩ koji amone̩ wewe."
MRK,10,46,"Oñ ma lewa ewo Je̩riko; tak abu kʼowñ manyʼamako̩che̩-wñ kpai o̩wo̩ amone̩ o̩temeje kwo Je̩riko dufu, o̩ma Timio̩s, kʼodu-wñ ko̩ Bartimio̩s ki chʼafeju ki abiebi, gugu et o̩na."
MRK,10,47,"Oñ abu kʼi gbo̩ ka ki Jisus abo Nazare̩t de̩, i chane̩ ekwa, i kakini, Jisus, uwe̩ O̩ma Defid, li ejumomi mi."
MRK,10,48,"Amone̩ wewe la dejurʼu kʼi hi alu-wñ de; i muda nakwa nana tule, kakini, Uwe̩, O̩ma Defid, li ejumomi mi."
MRK,10,49,"Jisus la kwodago, i kakini, Me̩ dʼo̩ wa. Taku ma fʼafeju le̩ do̩wa, ma ka ñw u, kakini, Fʼe̩do̩ ne̩, kwane̩, i adʼe̩."
MRK,10,50,"Tak i mʼafe̩-wñ korinyo̩, i murokwane̩ oñ i wʼugbo Jisus."
MRK,10,51,"Oñ Jisus dohi ñw u, kakini, E̩wñ dʼuwe̩ e̩do̩ kʼu nache ñw e̩? Oñ afeju le̩ ka ñw u, kakini, Rabonai, todu kʼu dabi agane̩."
MRK,10,52,"Taku Jisus ka ñw u, kakini, Nalo we̩; e̩do̩-ekono-we̩ fʼe̩ jadu me̩. Ababale̩ i kwogane̩, oñ i tʼo̩ ubi ej o̩na."
MRK,11,1,"E̩gba ku ma me̩ru Je̩rusale̩m kpai Be̩tfage kpai Be̩tani awa, ugbo uwo O̩lif, i fʼamako̩che̩-wñ meji kpe̩,"
MRK,11,2,"i ka ñwu ma, kakini, Me̩ nalo me̩ tef ewo ke̩ke̩ ki kpejurʼume̩ le̩; ababa ku me̩ gudu wʼef uwñ, me̩ ali o̩mo̩ke̩ke̩te̩ ki tʼiku o̩mo̩ e-kʼe̩ne̩ du ma tanʼo mama ta n; me̩ mʼu tu ku me̩ dʼu wa."
MRK,11,3,"Iche̩wñ kʼone̩ ka ñwu me̩, kakini, E̩wñ chi ku me̩ che-i? me̩ kakini, Ondu chenʼeku-wñ; tak ababale̩ i adʼu kpuche̩ wʼemi ge̩."
MRK,11,4,"Oñ ma le, ma la fʼo̩mo̩ke̩ke̩te̩ ki tʼiku o̩do̩da alugbo̩naʼka ojikpadala li, taku ma mʼu tu."
MRK,11,5,"Oñ abo iche̩ka ku ma dago jʼo̩mo̩ ka ñwu ma, kakini, E̩wñ me̩ che, o̩mo̩ke̩ke̩te̩ ku me̩ tu-i?"
MRK,11,6,Ma ka ñwu ma alu ku Jisus ka le̩; taku ma tʼuma no̩.
MRK,11,7,"Ma la mʼo̩mo̩ke̩ke̩te̩ le̩ du wʼugbo Jisus, oñ ma kʼe̩wñ o̩la-ma nʼubi-wñ; tak i kwogugu oji-wñ."
MRK,11,8,"Amone̩ wewe la fʼe̩wñ o̩la-ma nadala jʼej o̩na, e-abo kibo̩ chʼeñmi oli ku ma nya kwef oko wa."
MRK,11,9,"Oñ abo ku ma rʼo̩gba kpai abo ku ma rʼubi kpʼogu, kakini, Hosana; ekele ma kele e̩ne̩ ki awa ef odu Ondu;"
MRK,11,10,"ekele ma kele ojane̩ ki awa, e-ata-wa Defid; Hosana efojale ojale."
MRK,11,11,"Tak i gudu wʼefu Je̩rusale̩m tef unyi O̩jo̩; oñ abu kʼi rejuda go e̩wñ du, abu kʼane̩ lo̩ e̩gba le̩, i kwodufu nyi Be̩tani kpai amame̩gweji le̩."
MRK,11,12,"Oñ o̩jo̩ñwa-wñ e̩gba ku ma kwo Be̩tani dufu, ebi nakpʼo̩."
MRK,11,13,"Abu kʼi li oli o̩gbaikoloʼka ki nʼeñmi o̩najiji, i lewa, ikani i fali e̩wñ oji-wñ; e̩gba kʼi lewʼugbo-wñ, i li e̩wñ du tʼeñmi-wñ le i n; todu i chʼiko kʼi aro de̩ n."
MRK,11,14,"Tak i ka ñw u, kakini, Akwe̩gba-i e̩ne̩ du ki ño̩ je̩ e̩ro-we̩ ogbegbele̩ ge̩ n. Oñ amako̩che̩-wñ gbʼo̩."
MRK,11,15,"Taku ma lewa Je̩rusale̩m; i mugudu tef unyi O̩jo̩, oñ i chane̩ enʼabo ku ma ta e̩wñ kpai abo ku ma la e̩wñ ef unyi O̩jo̩ dufu, i ño̩ mʼitebulu abo ku ma chenji o̩ko̩ rida dachi kpai odide abo ku ma ta ikede."
MRK,11,16,I la je̩ ñw e̩ne̩ du ki ne̩ e̩wñ eku du legu ef unyi O̩jo̩ du n.
MRK,11,17,"I la nʼo̩la ako̩ ma kakini, Ma fʼo̩takada ko̩ kakini, Ma ado̩ unyi-mi ko̩ unyi adua todu abo uche̩ichi du n? Ame̩ mʼu du chʼo̩wo̩ amadinya."
MRK,11,18,"Amagboji amatama kpai amako̩takada la gbʼo̩, oñ ma tejane̩ alu ku ma ale ku ma adʼu kpa tinyo̩; todu ailo-wñ aba ma, todu ibe takpa rʼo̩wo̩ amone̩ le̩ chaka efu noj uko̩-o̩la kʼi ako̩ ma."
MRK,11,19,Tak ane̩ ane̩ du i kwef ewo le̩ dufu.
MRK,11,20,"Oñ abu ku ma alale odudu, ma li oli o̩gbaikolo le̩ kʼi chʼe̩gbe̩ kwʼe̩te̩-wñ."
MRK,11,21,"Taku Pita libekadʼo, i ka ñw u, kakini, Rabai, go, oli o̩gbaikolo kʼe̩ nama ñw u le̩ gbe̩ me̩."
MRK,11,22,"Oñ Jisus dohi ka ñwu ma, kakini, Me̩ ke̩do̩nʼO̩jo̩."
MRK,11,23,"Ami, naka ñwu me̩, E̩ne̩ du ki aka ñw uwo-i kakini, Muchi kwʼo̩mo̩ kʼe̩ dʼo̩la-we̩ rikpolo tef ohimini kʼe̩do̩-wñ ma la chʼejeji n, kʼi la ake̩do̩no ka kʼe̩wñ kʼi aka la anoji, i ado̩mo̩ ñw u."
MRK,11,24,"Todule̩ naka ñwu me̩, kakini, E̩wñ du ku me̩ chadua ku me̩ bi, me̩ ke̩do̩no ka kʼame̩ mʼu gba me̩, tak e̩wñ le̩ ado̩mo̩ ñwu me̩."
MRK,11,25,"E̩gba du ku me̩ dago achadua, ame̩ nʼo̩la kpai e̩ne̩ du, me̩ ki to̩no̩ ñw u; todu kʼAta-me̩ ki dʼefojale kʼi ño̩ tʼuñwa-nane̩ e-me̩ no̩ ñwu me̩ ge̩. ["
MRK,11,26,I muda che̩wñ ku me̩ ma to̩no̩ n. Ata-me̩ ki dʼefojale la atʼuñwanane̩ e-me̩ no̩ n.]
MRK,11,27,"Taku ma mudabi wa Je̩rusale̩m ge̩; abu kʼi alule̩ ef unyi O̩jo̩, amagboji amatama kpai amako̩takada kpai abogijo wʼugbo-wñ,"
MRK,11,28,"oñ ma ka ñw u, kakini, Ef o̩da e̩wñ oñ uwe̩ ache e̩wñ kide̩? Abe̩k e̩ne̩ dʼo̩da-i ñw e̩ kʼuwe̩ ki che e̩wñ-i?"
MRK,11,29,"Taku Jisus ka ñwu ma, kakini, Natʼume̩ ene o̩laʼka, ku me̩ dohi ñwu mi, tak u naka ñwu me̩ o̩da kʼu nache e̩wñ kide̩ ef uwñ."
MRK,11,30,Baptism e-Jo̩n fa? Efojale i kwo abe̩k i kwʼugbo one̩? Me̩ dohi ñwu mi.
MRK,11,31,"Ma kpibe kpai o̩la-ma kakini, Iche̩wñ kʼa kakini, Kwʼefojale, owñ aka kʼe̩wñ chi ku me̩ ma ke̩do̩nʼo̩la-wñ n?"
MRK,11,32,"A muda aka ki, Kwʼugbo one̩? ma chokpo amone̩; todu kʼo̩chaka-ma do̩ ku Jo̩n chʼakache̩ O̩jo̩ ochochi."
MRK,11,33,"Taku ma dohi ñwu Jisus, kakini, A ma n. Taku Jisus ka ñwu ma, kakini, Omi la aka o̩da kʼu naduche e̩wñ-i ef uwñ ñwu me̩ n."
MRK,12,1,"Tak i chane̩ eko̩la ñwu ma ef ita. E̩ne̩ʼka luche̩ achiwebe̩te̩ma, i fʼo̩gba bunyʼu lede, i fʼura gwa tod aguo̩ko̩lo̩ omi achiwebe̩te̩ma-wñ, i la fʼakpata ro̩, oñ i mudu nyʼamaluche̩ o̩wo̩; tak i le tʼoj ane̩ omune̩."
MRK,12,2,I la fʼaduʼka kpuche̩ nyʼugbo amaluche̩ le̩ iko-wñ kʼi mʼukpe̩ e̩ro uche̩ achiwebe̩te̩ma-wñ gba kwef o̩wo̩ amaluche̩.
MRK,12,3,"Oñ ma mʼowñ du, ma fʼu gwo, oñ ma je̩ ñw u kwʼo̩mo̩ o̩wo̩ ofo."
MRK,12,4,"Tak i ño̩ kpe̩ adu omune̩ nyʼugbo ma ge̩, ma la fʼowñ oji chagbe, oñ ma fʼu chukata."
MRK,12,5,"Tak i fʼomune̩ kpe̩ wa; ma fʼowñ le̩ kpa; kpai abomune̩ wewe, ma fʼabo iche̩ka gwo, ma la fʼabo iche̩ka kpa."
MRK,12,6,"I nʼe̩ne̩ʼkate ta, owñ chʼo̩ma ufe̩do̩-wñ; i fʼowñ kpuche̩ nyʼugbo ma otitala, kakini, Ma adiba ñw o̩ma-mi-i."
MRK,12,7,"Ama amaluche̩ le̩ ka ñw o̩la-ma kakini, E̩ne̩ ki ajogu ata-wñ de̩; me̩ lewa kʼa mʼu du kpa, tak e̩wñ ogu le̩ amud e-wa."
MRK,12,8,"Oñ ma mʼu du kpa, ma la mʼu du rikpolo bʼef uche̩ achiwebe̩te̩ma le̩ te̩."
MRK,12,9,"Mak e̩wñ odu uche̩ achiwebe̩te̩ma le̩ ache taa? I awa kpʼamaluche̩ le̩ rinyo̩, kʼi adʼuche̩ achiwebe̩te̩ma le̩ ñw abomune̩."
MRK,12,10,"I chaka chʼo̩la o̩takada O̩jo̩ kide̩-i, me̩ chʼo̩kalatu mama ta n? kakini,"
MRK,12,11,"Ugbo Ondu oñ e̩wñ-i kwo,"
MRK,12,12,"Taku ma feju ku ma gwo̩nyʼu, ma muda chokpo o̩wo̩ amone̩ le̩; todu ma ma ka kʼi fʼita-i kpa mʼuma o̩la. Taku ma tʼowñ no̩ oñ ma le ma."
MRK,12,13,"Taku ma fʼamaFarisi kpai abo He̩ro̩d iche̩ka kpʼuche̩ nyʼugbo-wñ, ku ma fʼu mu ef o̩la kʼi aka."
MRK,12,14,"Oñ abu ku ma lewa, ma ka ñw u, kakini, Akone̩wñ, a chema ka kʼe̩ chʼe̩ne̩ ochochi, kʼe̩ne̩ du la wʼe̩ eju n; todu i chʼeju amone̩ e̩ go n; chai o̩na O̩jo̩ ochochi uwe̩ ako̩ one̩; o̩da aje̩ ñw one̩ tʼo̩ko̩-ane̩ ñwu Sisa, abe̩k i aje̩ n?"
MRK,12,15,"I dʼugbo kʼa te̩, abe̩k a ki te̩ n? Ama abu kʼi chema ayechi-ma, i ka ñwu ma kakini, E̩wñ chi ku me̩ jʼumi ma-i? Dʼo̩ko̩ʼka wa kʼu go."
MRK,12,16,"Oñ ma mʼu du wa. Tak i ka ñwu ma kakini, Ojibo kpai o̩la ku ma ko̩-i, e-e̩ne̩ de̩? Ma ka ñw u, kakini, E-Sisa de̩."
MRK,12,17,"Oñ Jisus ka ñwu ma kakini, Me̩ kʼe̩wñ e-Sisa ñwu Sisa; e̩wñ O̩jo̩ me̩ ko ñw O̩jo̩. Taku ma yʼaye-wñ nana."
MRK,12,18,"Tak abo Sadiusi lewʼugbo-wñ, owñ chʼabo ku ma ka kʼudajikwane̩ do̩mo̩ n; oñ ma tʼowñ ene kakini,"
MRK,12,19,"Akone̩wñ, Mose̩s ko̩tane̩ ñwu wa, kakini, Iche̩wñ kʼo̩maye one̩ leku bʼo̩ya-wñ te̩, ki ma nʼo̩ma tane̩ n, o̩maye-wñ ki mʼo̩ya-wñ du, kʼi nʼugbe̩ ñw o̩maye-wñ."
MRK,12,20,"Amo̩maye mebie do̩mo̩: e-ejodudu ne̩ o̩ya, i leku, i la nʼugbe̩ tane̩ n;"
MRK,12,21,"e-ekeji ño̩ mʼu du, i ño̩ leku, i la nʼugbe̩ tak i ku bʼo̩ te̩ n; e-e̩ke̩ta ño̩ fʼabe̩le̩ che ge̩;"
MRK,12,22,"ama mebie le̩ la nʼugbe̩ tane̩ n. Otitala-ma du, onobule̩ le̩ ño̩ leku ge̩."
MRK,12,23,E̩gba udajikwane̩ e̩ne̩ anʼe̩ chʼo̩ya? todu ama mebie nʼe̩ chʼo̩ya me̩.
MRK,12,24,"Jisus ka ñwu ma kakini, I chʼutod e̩wñ-i oñ me̩ la n? owñ chʼabu ku me̩ ma mʼO̩takada O̩lo̩jo̩ n, me̩ la mʼukpahiu O̩jo̩ n."
MRK,12,25,"Todu e̩gba ku ma dajikwane̩ kwef abo ki ku, ma nʼo̩ya n, ma la dukpo̩ko̩ n; ma muda dab amonuche̩ O̩jo̩ efojale."
MRK,12,26,"Ama i chʼe-o̩la abo ki ku, ka ku ma adu ma kwane̩; ame̩ chʼo̩kalatu ef o̩takada Mose̩s ugbo o̩la oli ye̩le̩ le̩ mama ta n? abu kʼO̩jo̩ ko̩la ñw u kakini, Omi chʼO̩jo̩ Ebraham kpai O̩jo̩ Aise̩k kpai O̩jo̩ Jeko̩b."
MRK,12,27,"Owñ chʼO̩jo̩ abo ki ku n, chai e-abo ki deju; ame̩ la tabale!"
MRK,12,28,"Tak e̩ne̩ʼka ef amako̩takada lewa, oñ i gbo̩ abu ku ma nʼo̩la-ma ene; oñ abu kʼi chema kʼowñ dʼohi o̩me̩me̩le̩ ñwu ma, i tʼowñ ene kakini, E̩wñ chʼo̩la uko̩ ki chʼe-o̩gba ejodudu chaka?"
MRK,12,29,"Jisus dohi kakini, E-ejodudu de̩: Abo Israe̩l, me̩ neti: Ondu O̩jo̩-wa, Ondu le̩ chʼokate;"
MRK,12,30,"uwe̩ ki la fe̩do̩ Ondu O̩jo̩-we̩ kpʼe̩do̩-we̩ du, kpʼonugo-we̩ du, kpʼibe-we̩ du, kpʼugbiti-we̩ du."
MRK,12,31,Ekeji-wñ de̩: Uwe̩ ki fe̩do̩ ekeji-we̩ dab o̩la-we̩. O̩la uko̩ omune̩ ki tʼe-i le do̩mo̩ ge̩ n.
MRK,12,32,"Ako̩takada le̩ ka ñw u kakini, I nyo̩, Akone̩wñ, o̩la ochochi uwe̩ ka kʼowñ chʼokate; omune̩ do̩mo̩ tʼowñ le n;"
MRK,12,33,"efe̩do̩-wñ kpʼe̩do̩ chaka kpʼibe chaka kpʼugbiti du kʼi la afe̩do̩ ekeji-wñ dab o̩la-wñ, tʼiche̩bo̩ e̩gujo odukulu kpai iche̩bo̩ du le."
MRK,12,34,"Oñ e̩gba ku Jisus li kʼi dohi anibe ñw u, i ka ñw u kakini, Uwe̩ jiji rʼojane̩ O̩jo̩ no. Akwe̩gba le̩ e̩ne̩ du la ne̩do̩ etʼowñ ene ge̩ n."
MRK,12,35,"Tak abu ki Jisus do̩mo̩ akʼone̩ e̩wñ ef unyi O̩jo̩, i dohi kakini, Abile kʼamako̩takada ka ki Kraisti chʼO̩ma Defid taa?"
MRK,12,36,"Defid onugo ka ef Afu Kiafo̩ kakini,"
MRK,12,37,Defid onugo dʼo̩ ko̩ Ondu; kwʼugbo i chʼo̩ma-wñ ke? Ame̩no̩talaka la yo̩ ñw o̩la-wñ egbo̩.
MRK,12,38,"Ef uko̩-o̩la kʼi ko̩ ma i kakini, Me̩ nago todu amako̩takada kʼi dʼuma e̩do̩ ku ma nyʼotogbo alule̩, kpʼugwa ef aja"
MRK,12,39,"kpʼugugu ki tʼo̩gba ef unyi ujeju unyi ujeju, kpʼuña ki tʼo̩gba ef idina-ma:"
MRK,12,40,"ama ku ma kʼunyi unyi amo̩yaukuo̩ko̩ je̩, taku ma nʼadua eche jiji ku ma du yʼone̩ eju; abi ku ma akpa abo-i a tule."
MRK,12,41,"Tak i kwogugu o̩gba akpati o̩ko̩, i ago alu kʼamone̩ wewe dʼo̩ko̩ ro̩ tef akpati o̩ko̩ le̩; amanana wewe la ro̩ tʼo̩ nana."
MRK,12,42,"Tak o̩yaukuo̩ko̩ʼka ki chʼe̩nale lewa, oñ i dʼanini meji tʼo̩, owñ dab ukpe̩reji ade̩li."
MRK,12,43,"Tak i fʼamako̩che̩-wñ do̩ wʼugbo-wñ, oñ i ka ñwu ma kakini, Ami naka ñwu me̩, o̩yaukuo̩ko̩ e̩nale kide̩ du e̩wñ nana ro̩ tʼo̩ tʼamone̩ du ku ma kʼe̩wñ ro̩ tef akpati o̩ko̩-i le;"
MRK,12,44,"todu o̩chaka-ma du kwef e̩wñ-ma ki kwʼuma bo̩ ro̩ tʼo̩: ama owñ le̩ kwef e̩wñ ki nyarʼu kʼe̩wñ du kʼi ne̩ ro̩ tʼo̩, owñ chʼe̩wñ udiñmino-wñ chaka."
MRK,13,1,"Tak abu kʼi akwʼef unyi O̩jo̩ du-fu, e̩ne̩ʼka ef amako̩che̩-wñ ka ñw u kakini, Akone̩wñ, gʼalu kʼokuta kpʼunyi kijo̩-i de̩!"
MRK,13,2,"Jisus ka ñw u kakini, Uwe̩ li unyi lile kijo̩-i? Ma atʼokuta kate no̩ noj omune̩ emi ku ma ma agwulo̩ wane̩ n in."
MRK,13,3,"Abu kʼi guguane̩ ugbo uwo O̩lif ki kpejurʼunyi O̩jo̩ o̩mo̩, Pita kpai Jeme̩s kpai Jo̩n kpai Anduru tʼowñ ene o̩wo̩ʼka, kakini,"
MRK,13,4,"Ka ñw a e̩gba kʼe̩wñ le̩ ade̩? kpʼe̩wñ achʼujiwe-wñ, e̩gba ku ma che ku ma che e̩wñ kʼe̩ ka le̩ kpa?"
MRK,13,5,"Taku Jisus chane̩ eko̩la ñwu ma, kakini, Me̩ nago tod one̩ eko me̩ la."
MRK,13,6,"Amone̩ wewe awa ef odu-mi, ma akakini, Omi le̩ de̩; ma la akʼamone̩ wewe la."
MRK,13,7,"E̩gba ku me̩ agbʼiche̩ ogu kpai inabali ogu, me̩ ki dutu n; e̩wñ-i awache tila; i muda chʼukpoji-wñ de̩ ta n."
MRK,13,8,"Todu abo uche̩ichiʼka akwane̩ tʼabo uche̩ichi omune̩ o̩la, abojane̩ʼka la akwane̩ tʼabojane̩ omune̩ o̩la; ane̩ amiejo ugbo ojoji ojoji; ukpo̩ta akpa kpa ño̩ kpa; e̩wñ ki jo̩ le̩ chʼuchane̩ echefu."
MRK,13,9,"Ama me̩ nago o̩la-me̩; todu ma ako me̩ ñw abo̩hiala mu; ma la aja me̩ ef unyi ujeju unyi ujeju; ame̩ la adago o̩gba amigo̩bina kpai o̩gba amonu todu mi, ku me̩ gbibenu ugbo ma."
MRK,13,10,Ma atakoya uche̩nyo̩ ñw abo uche̩ichi du ejodudu tila.
MRK,13,11,"Tak e̩gba du ku ma ko me̩ ñwu ma mu, ame̩ ki kpibe o̩wo̩wo̩ tane̩ ugbo o̩la ku me̩ aka n; ama e̩wñ du ku ma adu ñwu me̩ ef auwa le̩, e-le̩ me̩ ka; todu i chʼame̩ ako̩la n, chai Afu Kiafo̩."
MRK,13,12,"O̩maye la adʼo̩maye-wñ ñw amone̩ ku ma dʼu kpa, ata año̩ che o̩ma-wñ ge̩; abimo̩to̩ la akwane̩ tʼabo ki bi ma o̩la ku ma fʼuma kpa."
MRK,13,13,"Amone̩ du la achulaka me̩ todu odu-mi; e̩ne̩ ki muda afe̩do̩ lichii gbogbo wa tʼotitala, owñ le̩ ma ajadu."
MRK,13,14,"Ama e̩gba ku me̩ ali e̩wñ ihie̩ne̩ e-alache̩ ki adago ugbo kʼi ma dukpe̩ ki dago n (e̩ne̩ ki acho̩kalatu ki namʼofe-wñ), e̩gba le̩ abo ku ma jʼane̩ Judia ki nara tʼugbo kʼuwo jo̩;"
MRK,13,15,"e̩ne̩ ki dʼojokunyi ki gwo̩ru wane̩ n, ki la gudu nyʼejefu kʼi mʼe̩wñʼka du kwef unyi-wñ n;"
MRK,13,16,oñ e̩ne̩ ki dʼoko ki dabi wʼubi ki ko afe̩-wñ n.
MRK,13,17,Ama atogwo ñw abo ku ma defu kpai abo ku ma dʼe̩nya ñw o̩ma ñmo̩ iko le̩.
MRK,13,18,Me̩ nachadua ki we echʼe̩gba afu o̩we̩.
MRK,13,19,"Todu o̩jo̩ kʼu naka-i o̩bata ade̩ kʼe̩go̩-wñ ma de̩ akwe̩gba abakwane̩ e̩wñ kʼO̩jo̩ nyi gbogbo wʼifai n, i ñʼade̩ ate̩to̩gba-i ge̩ n."
MRK,13,20,"Ondu ma bʼo̩jo̩-wñ wane̩ n, i ma nʼo̩re̩la du ku ma ajadu n; ama todu abo kʼi chi ma tane̩, i bʼo̩jo̩-wñ wane̩."
MRK,13,21,"Tak e̩gba le̩ iche̩wñ kʼe̩ne̩ du aka ñwu me̩, kakini, Go, Kraist dʼemi; abe̩ku me̩ go, owñ dʼano̩mo̩-i; me̩ ki do̩ rʼochochi n;"
MRK,13,22,"todu amaKraist olemi kpai amakache̩ olemi akwane̩, ma la akʼujiwe wewe kpai uno̩ wewe ña amone̩, kʼama ki kʼabo kʼi chi ma tane̩ le̩ la, iche̩wñ kʼi ma jʼache."
MRK,13,23,"Ama me̩ nago; me̩ go, omi fʼe̩wñ du ka ñwu me̩ tane̩ me̩."
MRK,13,24,"Ama agbagba o̩jo̩ kʼa ka-i e̩gba kʼo̩bata le̩ kpoji, olu achubi, ochu afane̩ n,"
MRK,13,25,"awo awo achi kwʼojale wane̩, oñ ukpahiu ukpahiu efojale amiejo."
MRK,13,26,E̩gba le̩ taku ma ali O̩ma One̩ kʼi awa ef akpa ojale ef ukpahiu nana kpai ojima.
MRK,13,27,"E̩gba le̩ tak i akpe̩ amonuche̩ O̩jo̩ uche̩, oñ ma akʼabo-wñ kʼi chi jeju kwʼef afu me̩le̩, kwʼukade ile̩ gbogbo wʼukade ojale."
MRK,13,28,"Me̩ ko̩che̩ ita-i ugbo oli o̩gbaikolo; e̩gba kʼe̩to̩-wñ chʼemele kʼi alu eñmi etito̩, me̩ ma ka kʼo̩lo̩ji me̩ ewa me̩;"
MRK,13,29,"abe̩le̩ ame̩ ge̩, e̩gba ku me̩ li kʼe̩wñ kʼu naka-i ache, ame̩ ma ka kʼi me̩ru alu o̩na anane̩."
MRK,13,30,"Ami, naka ñwu me̩ kakini, I nʼugbo kʼabo o̩gba kide̩-i alale gbogbo tak e̩wñ-i du wache n."
MRK,13,31,"Efojale kpai ane̩-ile̩ alale rinyo̩, o̩la e-mi muda alale rinyo̩ n."
MRK,13,32,"I muda chʼinabali o̩jo̩ le̩ abe̩k auwa le̩ e̩ne̩ du ma n, tʼamonuche̩ O̩jo̩ efojale, tʼO̩ma onugo chai Ata ma."
MRK,13,33,"Me̩ nago, me̩ gwe̩ke̩ adide, me̩ chadua; todu me̩ ma iko-wñ n."
MRK,13,34,"I dab e̩ne̩ʼka ki dʼule̩, kʼi tʼunyi-wñ no̩, kʼi la dʼo̩da e-e̩ne̩ne̩ne̩ne̩ ñw amadu-wñ, oñ i fʼuko̩ te̩ ñw adide o̩na todu kʼi gwe̩ke̩ akʼeju rʼo̩na."
MRK,13,35,"Todule̩, ame̩ ki gwe̩ke̩ akejurʼo̩na; todu me̩ ma e̩gba kʼOdu unyi awa n, abe̩k ane̩, abe̩k iñaliña odu, abe̩k e̩gba kʼaiko̩ ako̩, abe̩k odudu, me̩ ma n;"
MRK,13,36,"tode̩gba kʼi awa achigili, kʼi ake̩re̩bʼume̩ abu me̩ jʼalolu."
MRK,13,37,"Oñ e̩wñ kʼu naka ñwu me̩-i, naka ñw amone̩ du, me̩ gwe̩ke̩ akejurʼo̩na."
MRK,14,1,I bo̩ o̩jo̩ meji ku ma je̩ Elaloji kpʼuje̩wñ ku ma ma dʼo̩jo̩wu tʼo̩ n; tak amagboji amatama kpai amako̩takada jʼafeju alu ku ma agwʼo̩ o̩gwo̩ kʼi tʼuma o̩wo̩ ku ma fʼu kpa.
MRK,14,2,"Todu ma kakini, I ki chʼe̩gba ujeju-ucholo-i n, tode̩gba kʼamone̩ amudutu."
MRK,14,3,"E̩gba kʼi de̩ Be̩tani ef unyi Saimo̩n e̩no̩ga ikpemute le̩, abu kʼi chekukane̩ aje̩wñ, onobule̩ʼka ki nʼugege ekpo nard ogbolo, e-kʼaja-wñ kpuna tabale lewa; oñ i fʼugege-wñ kpo̩fo̩, i mʼu du danyʼoji-wñ."
MRK,14,4,"Oñ abo iche̩ka do̩mo̩ i bi uma eju, ma ka ñw o̩la-ma kakini, E̩wñ chi ku ma dʼekpo-i chihi rinyo̩?"
MRK,14,5,"Todu ma ma neke ta ekpo kide̩ tʼo̩ko̩ ipam me̩gwa le, ku ma mʼo̩ko̩-wñ ko ñw ame̩nale. Oñ i bi uma eju nana."
MRK,14,6,"Ama Jisus kakini, Me̩ tʼo̩ no̩; e̩wñ chi ku me̩ chʼo akanya? I fʼuko̩lo̩ o̩me̩me̩le̩ che o̩la-mi."
MRK,14,7,Todu me̩ nʼame̩nale ugbo me̩ e̩gba du; e̩gba du kʼi dʼume̩ e̩do̩ me̩ neke chʼe̩nyo̩ ñwu ma; me̩ muda ne̩ mi e̩gba du n.
MRK,14,8,E̩wñ kʼi ne̩ i che me̩; i fʼekpo ba tʼaño̩la-mi tane̩ ku ma ji oku-mi.
MRK,14,9,"Ami, naka ñwu me̩, ugbo du ku ma fʼakoya Uche̩nyo̩ ta ef o̩gbo̩ ile̩ du, ma ñʼadʼe̩wñ kʼonobule̩-i che ka tod arewa-wñ."
MRK,14,10,"Taku Judas Iskario̩t, kʼi chʼe̩ne̩ʼka ef amame̩gweji le̩, kwʼo̩mo̩ nyʼugbo amagboji amatama, todu kʼi mʼowñ du ñwu ma mu."
MRK,14,11,"E̩gba ku ma gbo̩, ma yo̩, oñ ma ka ku ma adʼo̩ko̩ ñw u. Tak i feju alu kʼi ale kʼi alʼiko kʼi adʼu ñwu ma mu."
MRK,14,12,"Oñ eñeñini ku ma chane̩ eje̩ akala ku ma ma dʼo̩jo̩wu tʼo̩ n, e̩gba ku ma fʼe̩wñ Elaloji kpa, amako̩che̩-wñ ka ñw u, kakini, Ugbo dʼuwe̩ e̩do̩ kʼa nyʼacho̩na Elaloji kʼe̩ je̩?"
MRK,14,13,"Tak i fʼamako̩che̩-wñ meji kpuche̩, i ka ñwu ma, kakini, Me̩ nyʼef ewo-i, oñ ame̩ kpʼe̩ne̩ke̩le̩ʼka ki anʼotube̩ omiofo ade; me̩ tʼo̩ ubi;"
MRK,14,14,"oñ ugbo du kʼi agudu nyi, me̩ ka ñw e̩ne̩fe̩nyi le̩, kakini, Akone̩wñ kakini, Ugbo unyi uru-mi ugbo kʼomi kpai amako̩che̩-mi aje̩ Elaloji de̩?"
MRK,14,15,"Tak owñ adʼunyi ojale lile ña me̩, ane̩-wñ chʼe̩te̩ru jʼef uwñ, me̩ ñwʼo̩mo̩ che tane̩ ñw a."
MRK,14,16,"Tak amako̩che̩-wñ kwʼo̩mo̩ nyʼef ewo, oñ ma li abu kʼi dʼalu kʼi ka ñwu ma; taku ma fʼElaloji ñwo̩che te̩."
MRK,14,17,"Tak e̩gba kʼane̩ lo̩, owñ kpʼamame̩gweji lewa."
MRK,14,18,"Oñ abu ku ma gugu aje̩wñ, Jisus kakini, Ami, naka ñwu me̩, e̩ne̩ʼka ef ume̩ amʼumi du ñw amone̩ mu, owñ chʼe̩ne̩ ki ajʼe̩wñ kpʼomi."
MRK,14,19,"Edo̩-ma chane̩ ekpabie̩, ma la ka ñw u okoka, kakini, Omi le̩?"
MRK,14,20,"Tak i ka ñwu ma kakini, E̩ne̩ʼka ef amame̩gweji, i do̩mo̩, ato̩wo̩ nyu ugba kpʼomi-i."
MRK,14,21,"Todu O̩ma One̩ alo alu ku ma ko̩ o̩la-wñ tane̩ chuu; ama atogwo ñw e̩ne̩ ku ma dʼO̩ma One̩ ñw amone̩ mu lugbo wñ! Ma ma bi e̩ne̩ le̩ n, i ma chʼome̩me̩le̩ ñw u."
MRK,14,22,"Tak abu ku ma jʼajʼe̩wñ, i mʼakala du, oñ abu kʼi chʼadua nyʼu, i mʼu bu, tak i mudu ñwu ma, oñ i kakini, Me̩ gba; año̩la-mi de̩-i."
MRK,14,23,"Tak i mʼago du, abu kʼi fʼugwa gwa, i mʼu du ñwu ma; oñ o̩chaka ma ñmʼo̩."
MRK,14,24,"Tak i ka ñwu ma kakini, E̩bie̩-mi e-alo ekpe̩ ku ma du dafo todu amone̩ wewe le̩ de̩."
MRK,14,25,"Ami, naka ñwu me̩, kakini, Naño̩ ñmo̩ e̩ro achiwebe̩te̩ma ge̩ n, gbogbo kad o̩jo̩ kʼu nañmo̩ etito̩-wñ ojane̩ O̩jo̩."
MRK,14,26,Tak e̩gba ku ma fʼeli ko̩ ma dufu nyʼugbo uwo O̩lif.
MRK,14,27,"Taku Jisus ka ñwu ma kakini, O̩chaka-me̩ adʼo̩la-me̩ hi; todu i che̩ko̩ tane̩ kakini, Nagwo adidala oñ amala-wñ akpatuka."
MRK,14,28,"Ama e̩gba ku ma mʼumi du kwane̩, natʼume̩ o̩gba nyi Galili."
MRK,14,29,"Ama Pita ka ñw u kakini, Dagba kʼo̩chaka-ma dʼo̩la-ma hi, i muda chʼomi n."
MRK,14,30,"Oñ Jisus ka ñw u kakini, Ami, naka ñw e̩ kakini, Eñini odu-i, gbogbo tak aiko̩ ko̩ onu meji, uwe̩ arʼaire̩-mi onu me̩ta."
MRK,14,31,"I muda ño̩ ka tule kakini, Dagba i chaka dukpe̩ kʼomi kpʼuwe̩ akpe̩re̩ aku, naraire̩ we̩ n. Abe̩le̩ o̩chaka-ma ño̩ ka ge̩."
MRK,14,32,"Taku ma lewa ugbo ku ma dʼodu-wñ ko̩ Ge̩tse̩mani; oñ i ka ñw amako̩che̩-wñ kakini, Me̩ guguane̩ emi gbogbo tak u nachadua."
MRK,14,33,"Tak i mu Pita kpai Jeme̩s kpai Jo̩n ko manyʼo̩la-wñ lo, awuwu chane̩ emʼu tabale, e̩do̩-wñ kpa ololo."
MRK,14,34,"Tak i ka ñwu ma, kakini, E̩do̩ onugo-mi mukpabie̩ tabale gbogbo wa kadʼuku; ame̩ ki jʼemi, ku me̩ gwe̩ke̩ adide."
MRK,14,35,"Tak ile tʼo̩gba pe̩, oñ i lewane̩ ane̩pe̩te̩; i chadua tode̩gba ki jʼache kʼauwa le̩ ki kwo bʼowñ te̩."
MRK,14,36,"Oñ i kakini, Ada, Ata, e̩wñ du jʼache ñw e̩; mʼago-i du kwo bʼumi te̩; amani, i ki chʼe̩wñ ki dʼumi e̩do̩ n, chai e̩wñ ki dʼuwe̩ e̩do̩."
MRK,14,37,"Tak i lewa fʼuma li abu ku ma jʼalolu, oñ i ka ñwu Pita kakini, Saimo̩n, e̩ lolu le̩? E̩ gbiti bo̩jo̩ kʼe̩ gwe̩ke̩ adide auwa okate n?"
MRK,14,38,"Me̩ gwe̩ke̩ achadua, todu ku me̩ we etʼef ajama; ibe afu de̩ kokolo mana, o̩re̩la muda chʼe̩gbo."
MRK,14,39,"I ño̩ kwʼo̩mo̩ achadua ge̩, i laño̩ kʼo̩la le̩ gbage̩de̩."
MRK,14,40,"I ño̩ lewa fʼuma li abu ku ma alolu ge̩, todabu kʼigbe-gbeneju-ma chewoji ñw olu; ma ma abu ku ma adohi ñw u n."
MRK,14,41,"Tak i lewa onuke̩ta aka ñwu ma kakini, Me̩ nalolu waa, me̩ nañmi waa; i nyo̩ me̩, auwa le̩ lewa me̩; me̩ go, ma mʼO̩ma One̩ du ñw ame̩nadure mu me̩."
MRK,14,42,"Me̩ kwane̩ kʼa lo; me̩ go, e̩ne̩ ki dʼumi ñw amone̩ mu me̩rʼemi me̩."
MRK,14,43,"Oñ ababale̩ abu kʼi nʼo̩la le̩ aka, Judas, e̩ne̩ʼka ef amame̩gweji le̩ lewa, o̩wo̩ amone̩ nʼugbada kpʼugbolo kpe̩re̩ wa kpʼowñ, ma kwʼugbo amagboji amatama kpai amako̩takada kpai abogijo wa."
MRK,14,44,"E̩ne̩ kʼi dʼowñ ñwu ma mu le̩ dʼujiwe ñwu ma tane̩ kakini, E̩ne̩ du kʼu nadʼalu-mi kʼo̩ alu, owñ le̩ de̩; me̩ gwo̩nyʼu ku me̩ mʼu dʼalo ye̩e̩."
MRK,14,45,"Oñ abu kʼi lewa i te̩wʼugbo-wñ ababa, i kakini, Rabai; oñ i dʼalu kʼo̩ alu nana."
MRK,14,46,"Taku ma dʼo̩wo̩ dʼo, ma la gwo̩nyʼu."
MRK,14,47,"Ama e̩ne̩ʼka ef abo ku ma dago o̩mo̩ mʼugbada wo̩, oñ i fʼadu agboji amatama da, i la mʼowñ eti la."
MRK,14,48,"Jisus dohi ñwu ma, kakini, Me̩ dufuwa kpai ugbada kpai ugbolo ku me̩ mu mi dabe̩ne̩ kʼadinya?"
MRK,14,49,"Omi dʼugbo me̩ ef unyi O̩jo̩ o̩jo̩ñwa o̩jo̩ñwa ako̩ amone̩ e̩wñ, me̩ la gwo̩nyʼumi n; ama todu kʼO̩la ki dʼef O̩takada O̩jo̩ ki che̩."
MRK,14,50,Tak o̩chaka ma tʼo̩ no̩ oñ ma ra.
MRK,14,51,"Oñ okolobiaʼka do̩mo̩ ki lebʼo̩, i tago ofo tef ukpo line̩n; taku ma gwo̩nyʼu,"
MRK,14,52,"i muda tʼukpo line̩n no̩, i ra kpʼago ofo le."
MRK,14,53,Taku ma du Jisus alo tʼugbo agboji amatama; oñ amagboji amatama chaka kpai abogijo kpai amako̩takada wa jʼugbo-wñ.
MRK,14,54,Pita la tʼo̩ ubi o̩najiji gbogbo tʼejefu tef anuku agboji amatama; i la gugu ugbo abimo̩to̩ awʼuna.
MRK,14,55,Amagboji atama kpai abo̩hiala chaka feju e̩ne̩ ki agbibenu nyu Jisus ku ma dʼu kpa; ma la li n.
MRK,14,56,"Todu amone̩ wewe gbibenu olemi nyʼu, alu-ma muda chʼokate n."
MRK,14,57,"Abo iche̩ka la kwane̩ agbibenu olemi nyʼu kakini,"
MRK,14,58,"A gbo̩ abu kʼi kakini, Omi agu unyi O̩jo̩ kʼone̩ nʼo̩wo̩-wñ ko̩-i lo̩, o̩jo̩ me̩ta nako̩ omune̩ e-kʼone̩ ma anʼo̩wo̩-wñ ko̩ n."
MRK,14,59,Ama dagba i chaka dʼabe̩le̩ ibenu-ma tʼokate n.
MRK,14,60,"Tak agboji amatama kwodago alumeji, oñ i tu Jisus ene kakini, E̩ dohi du n? E̩wñ chʼibenu kʼabo-i agba nyʼuwe̩?"
MRK,14,61,"I muda chechi, i la dohi du n. Agboji amatama ño̩ tʼe ene onu keji ge̩, i ka ñw u kakini, Uwe̩ che Kraisti, O̩ma E̩ne̩ ki nele le̩?"
MRK,14,62,"Oñ Jisus kakini, Omi de̩; ame̩ ali O̩ma One̩ abu kʼi gugu o̩wo̩ awo̩to̩ Ukpahiu kpʼabu kʼi awa ef akpa ojale."
MRK,14,63,"Tak agboji amatama le̩ fʼe̩wñ o̩la-wñ fana, i kakini, Eku ame̩nibenu ñʼaku wa ta?"
MRK,14,64,"Me̩ gbo̩ abu kʼi chakpabie̩ O̩jo̩-i; abu i de̩ eju-me̩? Oñ o̩gbo̩ ma chaka du kpʼo̩ abi, ka kʼi fʼuku fa bʼo̩la-wñ ma."
MRK,14,65,"Tak iche̩ka ef uma chane̩ efito̩rʼowñ o̩la, ma la kʼe̩wñ bʼeju-wñ ma, ma ro̩kpo̩ ñw u, ma ka ñw u kakini, Kache̩; tak abimo̩to̩ le̩ mʼu gba kpai igbe ekpa."
MRK,14,66,"Oñ abu ku Pita dʼo̩gane̩ ef anuku, e̩ne̩ʼka ef abimo̩to̩ igbe̩le̩ agboji amatama lewa;"
MRK,14,67,"oñ abu kʼi fu Pita li kʼi awʼuna, i kejurʼu, i kakini, Uwe̩ ño̩ dʼugbo e̩ne̩ Nazare̩t le̩ ge̩, owñ che Jisus."
MRK,14,68,"I muda raire̩ kakini, U mʼe̩wñ kʼe̩ ka-i n, u la mʼofe-wñ n; tak i dufu nyʼo̩be̩ya; oñ aiko ko̩."
MRK,14,69,"Imo̩to̩ igbe̩le̩ fʼu li, i ño̩ chane̩ eko̩la ñw abo ki dago o̩mo̩ ge̩ kakini, Amʼama le̩ de̩."
MRK,14,70,"Ama i ño̩ re̩ ge̩. Ma jo̩ pe̩, tak abo ku ma dago o̩mo̩ ka ñwu Pita kakini, Ochochi, uwe̩ dʼef uma; todu abo Galili uwe̩ che."
MRK,14,71,"I muda chane̩ ebina elifo̩, i chane̩ ege̩bo̩ kakini, U ma e̩ne̩ ku me̩ kʼo̩la-wñ-i n."
MRK,14,72,"Ababale̩ aiko̩ ko̩ onukeji. Taku Pita rewa o̩la le̩, alu ku Jisus ka ñw u kakini, Gbogbo tak aiko̩ ki ko̩ onumeji, uwe̩ arʼaire̩-mi onu me̩ta. Abu kʼi adibekadʼo, i chane̩ eraku."
MRK,15,1,"Oñ ababale̩ odudu-wñ amagboji amatama kpʼabogijo kpʼamako̩takada kpʼabo̩hiala du fʼojuju nyi; taku ma fu Jisus ji, oñ ma nʼe̩ alo adʼu ñwu Pailat."
MRK,15,2,"Pailat tʼowñ ene kakini, Uwe̩ chʼOnu amaJu? I dohi ñw u kakini, Uwe̩ aka-i."
MRK,15,3,Oñ amagboji amatama gwʼajo̩ wewe nʼo.
MRK,15,4,"Pailat ño̩ tʼowñ ene ge̩, kakini, E̩ dohi du n? Go alu kʼe̩wñ chewewe ku ma gwunʼe̩."
MRK,15,5,Jisus muda dohi du ge̩ n; Todabe̩le̩ Pailat kwoyaye.
MRK,15,6,E̩gba ujeju-ucholo i te̩tatʼe̩ne̩ unyi-ugaʼka ku ma bi ugbo-wñ no̩ tane̩ ñwu ma.
MRK,15,7,"Oñ e̩ne̩ʼka do̩mo̩ kʼodu-wñ ko̩ Barabas, ma fʼu ji te̩ manyʼabo ku ma dʼane̩ utu le̩, ma chʼabo ku ma kpone̩ ef ane̩ ku ma dutu le̩."
MRK,15,8,"Tak o̩wo̩ amone̩ le̩ mute̩gu nyʼugbo-wñ, ma chane̩ ebi kʼi che alu kʼi te̩tache ñwu ma."
MRK,15,9,"Oñ Pailat dohi ñwu ma kakini, I dʼume̩ e̩do̩ kʼu natʼOnu amaJu no̩ tane̩ ñwu me̩?"
MRK,15,10,Todu i chema ka kʼi chʼutodabu ku ma lie̩na-wñ oñ amagboji amatama mʼowñ du ñw u i.
MRK,15,11,Ama amagboji amatama ko̩nyʼo̩wo̩ amone̩ le̩ efu todu ku ma ka kʼi tu Barabas no̩ tane̩ ñwu ma.
MRK,15,12,"Taku Pailat ño̩ dohi ñwu ma kakini, Mak e̩wñ nache e̩ne̩ ku me̩ do̩ kʼOnu amaJu le̩ ke?"
MRK,15,13,"Ma ño̩ kwukwa ge̩ kakini, Mʼu du kabamoli."
MRK,15,14,"Pailat muda ka ñwu ma kakini, E̩bie̩ne̩ e̩wñ i che ke̩? Ama ma ro̩wo̩ ekwa tule kakini, Mʼu du kabamoli."
MRK,15,15,"Tak abu ku Pailat neku eche e̩wñ ki nyʼo̩wo̩ amone̩ le̩ eju, i tu Barabas no̩ tane̩ ñwu ma, oñ i fu Jisus gwo, tak i mʼu du ñwu ma ku ma mʼu du kabamoli."
MRK,15,16,"Oñ amisoja dʼowñ alo tef anuku, owñ che Praitorio̩n; ma fʼabudala-ma chaka do̩ wa."
MRK,15,17,"Taku ma nyi owñ otogbo odufa ekpikpa, ma la fʼikeke ta ugugu uloko, oñ ma mʼu du dʼo oji."
MRK,15,18,"Taku ma chane̩ egwʼo̩ ugwa kakini, Agba-o, Onu amaJu!"
MRK,15,19,"Ma la du elikpo fiʼo̩ oji, oñ ma fito̩rʼowñ o̩la, taku ma kekunyane̩ adojikane̩ ñw u."
MRK,15,20,"Oñ e̩gba ku ma chʼo uke̩ kpa, ma mʼotogbo odufa ekpikpa le̩ gwo̩ kwʼo̩la-wñ, oñ ma mʼe̩wñ o̩la e-wñ ko nyʼo̩la-wñ. Taku ma mʼu du dufu ku ma dʼu kabamoli."
MRK,15,21,"Oñ ma gwo̩nyʼe̩ne̩ʼka kʼi kwʼoko awa lale o̩mo̩ todu kʼi ne̩ oli uku-wñ. Odu e̩ne̩ le̩ ko Saimo̩n, abo Sairini, ata Ale̩ksanda kpai Rufo̩s."
MRK,15,22,"Taku ma mʼu du wʼugbo ku ma do̩ ko̩ Go̩lgo̩ta, ku ma jʼomudechi-wñ ko̩ Uña Akokoloji."
MRK,15,23,"Oñ ma mʼomi achiwebe̩te̩ma ku mur gwe̩gwanyʼu du ñw u, i muda gba n."
MRK,15,24,"Taku ma mʼowñ du kamoli; ma la fʼe̩wñ o̩la-wñ kpe̩ ñw o̩la-ma, ma mʼu ko ato̩ko̩ ku ma ma e̩wñ kʼe̩ne̩ne̩ne̩ne̩ adu."
MRK,15,25,"Auwa e̩ke̩ta i la che, oñ ma mʼu du kamoli."
MRK,15,26,"O̩la e̩wñ ki chi ku ma dʼu kamoli ku ma ko̩ tʼugbo oji-wñ che, ONU AMAJU."
MRK,15,27,"Ma la kʼamadinya meji kamoli manyʼowñ, oka dʼo̩wo̩ awoto-wñ, oka la dʼo̩wo̩ awohi-wñ. ["
MRK,15,28,"Abe̩le̩ o̩la ki dʼef o̩takada O̩jo̩ kʼi kakini, Ma fʼu choli tʼef ame̩nugbite̩re̩ che̩.]"
MRK,15,29,"Abo ku ma lale chʼakpabie̩-wñ, ma mi oji-ma ejo, ma kakini, E̩he̩! Uwe̩ ki agu unyi O̩jo̩ lo̩ kʼe̩ ñʼadabi ko̩ o̩jo̩ me̩ta,"
MRK,15,30,"fʼo̩la-we̩ jadu, kwʼoj oli tane̩!"
MRK,15,31,"Abe̩le̩ ge̩, amagboji amatama manyʼamako̩takada mʼowñ du tʼachʼo uke̩, ma ka ñw o̩la-ma kakini, I fʼabo ki bo̩ jadu, i neke jadu o̩la-wñ n."
MRK,15,32,"Kraist Onu Israe̩l-i ki kwʼoj oli tane̩ fa-i, todu kʼa li kʼa ke̩do̩no. Abo ku ma ko kamoli kpai owñ ño̩ kicha ñw u ge̩."
MRK,15,33,"Oñ e̩gba kʼauwa e̩ke̩fa jo̩, ane̩ chubi chaka gbogbo tʼauwa e̩ke̩la."
MRK,15,34,"Tak e̩gba kʼauwa e̩ke̩la jo̩, Jisus dʼomu dago kwa, kakini, E̩loi, E̩loi, lama sabaktani? e-ku ma jʼomudechi-wñ kakini, O̩jo̩-mi, O̩jo̩-mi, e̩wñ chi kʼe̩ tʼumi no̩ tinyo̩-i?"
MRK,15,35,"Oñ e̩gba kʼabo iche̩ka efabo ku ma dago o̩mo̩ gbʼo̩, ma kakini, Me̩ go, i ado̩ E̩laija."
MRK,15,36,"Tak e̩ne̩ʼka fule adʼugbo̩che̩ tunyʼomi achiwebe̩te̩ma e̩ka ki ñmo̩ nyʼo̩la, tak i mudu tunyʼoli ikpo, oñ i dʼu ñw u kʼi ñmo̩ kakini, To̩no̩, kʼa li abe̩k E̩laija awa kʼi dʼowñ tane̩."
MRK,15,37,"Taku Jisus fʼogu kpa, oñ i mʼiñmi da."
MRK,15,38,Oñ ukpo ugbo̩na unyi O̩jo̩ ejefu mukpana meji kwʼate̩ gbogbowa tʼane̩.
MRK,15,39,"E̩gba kʼagboji amisoja ogume̩lu kʼi dago akpejurʼu li ka kʼi mʼiñmi da abe̩le̩, i kakini, Ochochi, e̩ne̩-i chʼO̩ma O̩jo̩."
MRK,15,40,"Abobule̩ ño̩ jʼo̩najiji ago ge̩; Me̩ri Magdalini kpai Me̩ri iye Jeme̩s kekele kpai Jose̩s kpai Salome jʼef uma,"
MRK,15,41,"ama le̩ tʼowñ ubi achʼe̩wñ ñw u, e̩gba kʼi de̩ Galili; kpai abobule̩ omune̩ wewe kʼama kpai owñ kpe̩re̩ wa Je̩rusale̩m."
MRK,15,42,"Oñ e̩gba kʼane̩ lo̩, todabu kʼi chʼO̩jo̩ Emo̩latane̩, owñ chʼo̩jo̩ kʼo̩na-wñ bo̩ o̩jo̩ uñmi,"
MRK,15,43,"Jose̩f e-Arimatia lewa, kʼowñ chʼe̩ne̩ o̩hialaʼka ku ma diba ñw u, kʼowñ onugo aneju ojane̩ O̩jo̩; i fʼe̩do̩ ji anyʼugbo Pailat, oñ i bi oku Jisus."
MRK,15,44,"Awuwu-wñ la je̩ ñwu Pailat n, i neke leku e̩gba-i me̩? oñ i do̩ agboji amisoja le̩ wʼugbo-wñ, i tʼowñ ene ka kʼi leku kpo̩kpe̩ me̩?"
MRK,15,45,"Tak abu kʼi ma ugbo agboji amisoja le̩, i mʼoku-wñ du ñwu Jose̩f."
MRK,15,46,"Tak i fʼukpo line̩n la, oñ i mʼowñ du wane̩, i la fʼukpo line̩n le̩ wenyʼu, tak i mʼu du dachi ef oji ku ma da ef apata; tak i fʼokuta li bʼalu oji le̩ ma."
MRK,15,47,Oñ Me̩ri Magdalini kpai Me̩ri iye Jose̩s li ugbo ku ma dʼu dachi.
MRK,16,1,"E̩gba kʼo̩jo̩ uñmi lale, Me̩ri Magdalini kpai Me̩ri iye Jeme̩s, kpai Salome fʼe̩wñ ki akpo ojoji ojoji la todu ku ma lewa fo̩ nyʼoku-wñ."
MRK,16,2,"Odudu odudu ef o̩jo̩ ejodudu ef o̩jo̩ mebie, ma wʼugbo oji e̩gba kʼolu adufu."
MRK,16,3,"Ma naka ñw o̩la-ma, kakini, E̩ne̩ ali okuta le̩ bʼalu oji te̩ ñw a?"
MRK,16,4,"Taku ma chʼeju nyate̩, ma go abu kʼokuta le̩ muli ubi; todu i nana tabale."
MRK,16,5,"Abu ku ma gudu nyʼef oji, ma li okolobiaʼka ki gugu o̩wo̩ awo̩to̩, otogbo efufu dʼo̩la-wñ; tak e̩gahi-wñ fu ma mu."
MRK,16,6,"Oñ i ka ñwu ma, kakini, Awuwu ki mu me̩ n; me̩ feju Jisus, abo Nazare̩t, ku ma du kamoli le̩; i mudajikwane̩ me̩; i dʼemi n; me̩ go, ugbo ku ma dʼu dachi de̩!"
MRK,16,7,"Me̩ muda nalo, ku me̩ ka ñw amako̩che̩-wñ kpai Pita kakini, I atʼume̩ o̩gba nyi Galili; o̩mo̩ ame̩ ali u, alu kʼi ka ñwu me̩."
MRK,16,8,"Ma kwodufu oñ ma ra bʼoji te̩; todu o̩la-ma chane̩ ega, ibe-ma ño̩ mukpatuka ge̩; ma ka abu du ñw e̩ne̩ du n; todu ma chʼokpo tabale."
MRK,16,9,"E̩gba kʼi kwane̩ odudu odudu o̩jo̩ ejodudu ef o̩jo̩ mebie, i tejugede ñwu Me̩ri Magdalini ejodudu, owñ chʼe̩ne̩ kʼi fʼamebili mebie ne kwef uwñ dufu le̩."
MRK,16,10,"I lenaka ñw abo ku ma jʼugbo-wñ akwoubi, abu ku ma jʼadaido̩ ku ma la araku."
MRK,16,11,"Tak e̩gba ku ma gbo̩ ka kʼi deju, kʼowñ ño̩ fʼu li, ma ko̩ edo̩ rʼochochi."
MRK,16,12,"Tak anubi e-le̩, i kwotejugede o̩la ojoji ñw abo meji ef uma, abu ku ma alule̩ nyʼegbili."
MRK,16,13,Tak abo le̩ kwʼo̩mo̩ mʼu duka ñw abo ki bo̩; ma la ke̩do̩nʼo̩la-ma ni ge̩.
MRK,16,14,"Ubi le̩ i tejugede ñw amame̩gwaka onugo, abu ku ma chekukane̩ ajʼuje̩wñ; oñ i du eke̩do̩no ku ma ko̩ eke̩do̩no kpai ugbiti e̩do̩-ma kicha ñwu ma, todabu ku ma ma ke̩do̩nʼo̩la abo ku ma fʼowñ li abu kʼi mudajikwane̩ n."
MRK,16,15,"Tak i ka ñwu ma kakini, Me̩ lo tef ile̩ du, ku me̩ natakoya uche̩nyo̩ ñw e̩wñ du kʼO̩jo̩ nyi."
MRK,16,16,"Ma ajadu e̩ne̩ ki ake̩do̩nʼo, ku ma la chʼo baptism. Ma muda akpʼe̩ne̩ ki ako̩ eke̩do̩no abi."
MRK,16,17,Ujiwe ki alebʼabo ku ma ke̩do̩nʼo la jo̩-i: ma ane amebili dufu ef odu-mi; ma ako̩la alu ichi tito̩ ojoji ojoji;
MRK,16,18,"ma amʼamejo̩ ko nʼo̩wo̩; i la che̩wñ ku ma ñmo̩ e̩wñ ki akpone̩, i nʼugbo du kʼi ache ma abu du n; ma akʼo̩wo̩ nʼoji ame̩no̩ga, taku ma anʼo̩lafia."
MRK,16,19,"Abe̩le̩ e̩gba kʼOndu Jisus ko̩la ñwu ma kpa, ma mʼowñ gba tʼefojale, oñ i kwogugu o̩wo̩ awo̩to̩ O̩jo̩."
MRK,16,20,"Tak abo le̩ ledufu atakoya ugbo du, Ondu la bʼuma chuko̩lo̩, i je̩ ñw O̩la le̩ lonyane̩ lef ujiwe ki tʼo̩ ubi.]"
LUK,1,1,"Todabu kʼamone̩ wewe mʼo̩la e̩wñ ki chʼo̩gbali ef e̩do̩-wa le̩ ko nyʼo̩wo̩ acholi jo̩ okoke,"
LUK,1,2,dabalu kʼabo ku ma li o̩la le̩ kpai eju-ma ku ma laño̩ chʼabuko̩lo̩-wñ kwʼabakwane̩ mʼu du ka ñw a;
LUK,1,3,"abu kʼu fʼe̩re̩ e̩wñ le̩ du chi kwʼuchane̩-wñ o̩bio̩bie̩, omi ño̩ do̩ ki nyo̩ kʼu ko̩ o̩takada rʼuwe̩ alu ki de̩ aro̩ne aro̩ne, Teo̩filo̩s uwe̩ e̩ne̩gbani;"
LUK,1,4,todu kʼuwe̩ ki ma o̩kpaka o̩la ku ma ko̩ we̩ le̩.
LUK,1,5,"Ef o̩kpanachi He̩ro̩d, onu Judia, atamaʼka do̩mo̩ kʼodu-wñ ko̩ Zekaraya, abo uche̩ Abaija i che; o̩ya-wñ dʼef amo̩ma Aro̩n, odu-wñ la ko̩ E̩lizabe̩t."
LUK,1,6,"Ama meji le̩ la chʼame̩no̩kpakpa eju O̩jo̩, ma nʼule̩-ma ale ef o̩la uko̩ Ondu kpʼe̩wñ o̩kpakpa-wñ du, ma nʼuchalu n."
LUK,1,7,"Ma muda nʼo̩ma n, todabu kʼE̩lizabe̩t chʼagaji; ama meji la lewa tʼo̩jo̩ ogijo-ma e̩gba kʼa ka-i."
LUK,1,8,"Oñ i leatʼe̩gba kʼe̩ne̩-i nʼucholo agboji amatama ache o̩gba O̩jo̩ adiko kʼabo uche̩-wñ le̩ gbʼo̩jo̩ e-ma,"
LUK,1,9,"alu kʼucholo atama le̩ te̩te̩de̩, ukpe̩-wñ kʼi ache chʼegudu tef unyi Ondu ejefu kʼi gu e̩wñ ki akpo jo."
LUK,1,10,Oñ ugwe̩ko̩ amone̩ du jʼo̩do̩da achadua ef auwa ki chʼadiko ku ma gu e̩wñ ki akpo jo le̩.
LUK,1,11,"Tak onuche̩ Onduʼka kwotejugede ñw u, i dago o̩wo̩ awo̩to̩ ubo̩ ku ma gu e̩wñ ki akpo le̩ jo oji-wñ."
LUK,1,12,"Oñ abu ku Zekaraya li u, e̩do̩ ñwañwala la je̩ ñw u n, ailo la fʼu mu."
LUK,1,13,"Ama onuche̩ O̩jo̩ le̩ ka ñw u kakini, E̩ ki railo n, Zekaraya; todabu ku ma fʼo̩ko̩ kʼe̩ gbabʼo̩ le̩ gbo̩ me̩, o̩ya-we̩ E̩lizabe̩t la abi o̩ma e̩ne̩ke̩le̩ ñw e̩, tak uwe̩ adʼodu-wñ ko̩ Jo̩n."
LUK,1,14,"Uyo̩ kpai egwoguyo̩ la achʼe-we̩,"
LUK,1,15,"Todu i anana eju Ondu,"
LUK,1,16,"I la aje̩ ñw amo̩ma Israe̩l wewe rida tʼOndu, O̩jo̩-ma."
LUK,1,17,"E̩ne̩-i adʼo̩gba eju-wñ alo ef afu kpai ukpahiu E̩laija,"
LUK,1,18,"Taku Zekaraya ka ñw onuche̩ le̩ kakini, Lugbo e̩wñ oñ nama e-kide̩? todu omi chʼogijo, o̩ya-mi la lewa tʼo̩jo̩ ogijo-wñ me̩."
LUK,1,19,"Tak onuche̩ O̩jo̩ dohi ñw u kakini, Omi che Gebrie̩l ki adago o̩gba O̩jo̩; oñ ma kpʼumi wa kʼu ko̩la ñw e̩, kʼu laño̩ jʼuche̩nyo̩ e̩wñ-i rʼuwe̩."
LUK,1,20,"E̩ la go, uwe̩ ahialu de, e̩ la neke ko̩la n, gbogbo kad o̩jo̩ kʼe̩wñ kide̩ awache, todabu kʼe̩ ma ke̩do̩nʼo̩la-mi e-ki awache adiko-wñ n."
LUK,1,21,"Oñ amone̩ jo̩ aneju Zekaraya, ma la yaye abu kʼi akpo̩kpe̩ ef unyi O̩jo̩ ejefu."
LUK,1,22,"Abu kʼi la kwodufu, i neke ko̩la ñwu ma n; taku ma ma ka kʼi fʼane̩ʼka go ef unyi O̩jo̩ ejefu le̩; oñ i do̩mo̩ anʼo̩wo̩ ko̩la ñwu ma; alu-wñ la chʼe̩ji waa."
LUK,1,23,"Oñ i leatʼe̩gba kʼo̩jo̩ kʼi achabune̩ e-wñ jo̩ kpa, tak i kwʼo̩mo̩ le tʼunyi-wñ."
LUK,1,24,"Tak abu kʼadiko le̩ lerane̩ E̩lizabe̩t o̩ya-wñ fʼefu nyo̩; oñ i dʼo̩la-wñ maja ochu me̩lu, i kakini,"
LUK,1,25,"Abe̩le̩ Ondu che ñwu mi ef o̩jo̩ kʼi wa go mi, kʼi mʼicha ku ma ka ñwu mi ef amone̩ du kwobʼumi te̩."
LUK,1,26,"Oñ ochu e̩ke̩fa-wñ ma fu Gebrie̩l onuche̩ le̩ kpe̩ kwugbo O̩jo̩ nyʼewo Galili kʼodu-wñ ko̩ Nazare̩t,"
LUK,1,27,"ugbo igbe̩le̩ʼka ki ma mʼe̩ne̩ke̩le̩ n ku ma dukpo̩ e̩ne̩ke̩le̩ kʼodu-wñ ko̩ Jose̩f, o̩lo̩pu Defid i che. Odu igbe̩le̩ le̩ la ko̩ Me̩ri."
LUK,1,28,"Oñ abu kʼi mugudu wʼugbo-wñ, i kakini, Agba-o, uwe̩ ku ma chʼufe̩de̩nyo̩ ñw u le̩, Ondu dʼubi-we̩."
LUK,1,29,Oñ i kwodejiji nana noj o̩la kʼi ka le̩; i chane̩ ekpibe alu kʼugwa le̩ de̩.
LUK,1,30,"Tak onuche̩ le̩ ka ñw u kakini, E̩ ki railo n, Me̩ri; todu e̩ fʼufe̩de̩nyo̩ li ugbo O̩jo̩ me̩."
LUK,1,31,"E̩ la go, uwe̩ anyefu, e̩ la abi o̩ma e̩ne̩ke̩le̩, uwe̩ ki la dʼodu-wñ ko̩ JISUS."
LUK,1,32,"Owñ le̩ anana,"
LUK,1,33,oñ i ajonu abo unyi Jeko̩b tʼogbegbele̩;
LUK,1,34,"Oñ Me̩ri ka ñw onuche̩ le̩ kakini, Abu kʼu ma mʼe̩ne̩ke̩le̩ n, abʼe̩wñ-i ale ki ache ta?"
LUK,1,35,"Tak onuche̩ le̩ dohi ñw u kakini,"
LUK,1,36,"E̩ la go, E̩lizabe̩t, efu-we̩ le̩, ño̩ fʼefu nyo̩ o̩jo̩ ogijo-wñ ge̩; ochu e̩ke̩fa kʼe̩ne̩ ku ma do̩ kʼagaji le̩ nyʼefu-i de̩."
LUK,1,37,Todu e̩wñ du kʼi ma neke che n dʼugbo O̩jo̩ n.
LUK,1,38,"Oñ Me̩ri kakini, Go, adu Ondu u che; i ki wache ñwu mi alu kʼe̩ ka. Tak onuche̩ le̩ kwʼugbo-wñ le."
LUK,1,39,"Oñ Me̩ri kwane̩ iko le, i la hiane̩ alo tʼane̩ uwo nyʼewo Judaʼka;"
LUK,1,40,"oñ i mugudu tʼef unyi Zekaraya, afʼE̩lizabe̩t gwa."
LUK,1,41,"Oñ i leatu abu kʼE̩lizabe̩t gbo̩ ugwa Me̩ri, o̩ma muro̩ kpu ef uwñ; tak Afu Kiafo̩ che̩ko̩ E̩lizabe̩t efu,"
LUK,1,42,"oñ E̩lizabe̩t dʼomu nyʼojale kwa nana kakini, Uwe̩ ma de̩nyo̩ ñw u ef abobule̩, O̩jo̩ laño̩ de̩nyo̩ ñw e̩ro abio̩ma-we̩ ge̩."
LUK,1,43,Ugbo oñ omi nʼe-i kwo ta? kʼiye Ondu-mi awʼugbo-mi?
LUK,1,44,"Todu go, abu kʼomu ugwa-we̩ muta tʼumi eti, o̩ma muro̩ kpu ef efu-mi noj uyo̩,"
LUK,1,45,"E̩ne̩ ki ke̩do̩no le̩ gbede, todu e̩wñ du ku ma ka ñw u kwʼugbo Ondu ache kpoji."
LUK,1,46,"Taku Me̩ri kakini,"
LUK,1,47,afu-mi agwoguyo̩ ef O̩jo̩ E̩najadu-mi me̩
LUK,1,48,"todu i wa go alu kʼaduwñ onobule̩-i chʼe̩niba; todu, go, akwe̩gba-i abo o̩gba o̩gba du ado̩ mi ko̩ e̩ne̩-ugbede."
LUK,1,49,Todu e̩ne̩ ki nʼukpahiu le̩ fʼe̩wñ ki nana che ñwu mi me̩;
LUK,1,50,Oñ ejumomi-wñ dʼugbo abo ku ma railo owñ
LUK,1,51,I fʼukpahiu-wñ che kpai o̩wo̩-wñ; i fʼabo ku ma chʼikatabani kpatuka ef ibe ku ma kpe̩.
LUK,1,52,I mʼabukpahiu yo̩ tane̩ bʼoj ede te̩;
LUK,1,53,I je̩ ñw efu abo kʼebi kpa ma ki ko̩ ñw e̩wñ e̩nyo̩;
LUK,1,54,"I fʼabune̩ Israe̩l, imo̩to̩-wñ, che,"
LUK,1,55,(alu kʼi ko̩la ñw amata-wa)
LUK,1,56,"Oñ Me̩ri bʼo̩ gugu dab ochu me̩ta, tak i dabi tʼunyi-wñ."
LUK,1,57,"O̩jo̩ o̩ma-ebi Elizabe̩t la jo̩, oñ i fʼo̩ma e̩ne̩ke̩le̩ bi."
LUK,1,58,Abadogbe-wñ kpai amefu-wñ la gbo̩ ka kʼOndu li u ejumomi nana tabale; oñ ma bʼo̩ yo̩.
LUK,1,59,"Oñ i leatu o̩jo̩ eke̩jo̩-wñ, ma lewa ku ma de̩pi imo̩to̩ le̩; ma le ku ma dʼodu-wñ ko̩ Zekaraya alu kʼodu ata-wñ ko̩."
LUK,1,60,"Iye-wñ muda dohi kakini, O̩da, ma adʼodu-wñ ko̩ Jo̩n;"
LUK,1,61,"oñ ma ka ñw u kakini, I nʼe̩ne̩ du kʼodu-wñ ko̩ abe̩le̩ ef amefu-we̩ n."
LUK,1,62,Oñ ma dʼo̩wo̩ ko̩la ñw ata-wñ ku ma li e̩wñ ki dʼowñ e̩do̩ ku ma dʼodu-wñ ko̩.
LUK,1,63,"Tak i fʼalo bi, oñ ikʼolubutu kakini, Odu-wñ ko̩ Jo̩n. Tak o̩chaka-ma kwoyaye."
LUK,1,64,"E̩re̩re̩ le̩ alu-wñ muchi, iku ukpalu-wñ mutu, tak i nako̩la akele O̩jo̩."
LUK,1,65,Oñ ailo kwoba abadogbe-ma du; o̩la-i du la mud oluka ane̩ uwo Judia chaka.
LUK,1,66,"Abo du ku ma la gbʼo̩ mʼu du tef e̩do̩-ma, ma kakini, Abʼimo̩to̩ kide̩ ade̩ ta? Todu o̩wo̩ Ondu dʼubi owñ."
LUK,1,67,"Tak ata-wñ Zekaraya che̩ko̩ ñw Afu Kiafo̩ oñ i chane̩ ekache̩ kakini,"
LUK,1,68,"Ondu, O̩jo̩ e-Israe̩l ki nele;"
LUK,1,69,"i laño̩ mʼigba ujadu du kwane̩ ñw a ef unyi Defid imo̩to̩-wñ,"
LUK,1,70,(dabalu kʼi ko̩la lef amakache̩-wñ kiafo̩ kwo igbelegbele).
LUK,1,71,"Ujadu ki ajadu wa bʼame̩nebi-wa te̩,"
LUK,1,72,"kʼi chejumomi amata-wa,"
LUK,1,73,"owñ chʼego̩ kʼi go̩ ñw Ebraham ata-wa,"
LUK,1,74,"ka kʼabu ku ma mʼuwa gba tane̩ kwef o̩wo̩ ame̩nebi-wa,"
LUK,1,75,Ef efo̩ kʼe̩wñ afo̩ kpai o̩kpakpa o̩gba-wñ o̩jo̩ du
LUK,1,76,"Oñ uwe̩ ge̩, o̩ma-i, ma adʼuwe̩ ko̩ akache̩ e-O̩jo̩ Chamachala,"
LUK,1,77,kʼe̩ je̩ ñw amone̩-wñ ma ujadu ef eto̩no̩
LUK,1,78,"lef ibefu e-ejumomi e-O̩jo̩-wa,"
LUK,1,79,kʼi mane̩ ne̩ ñw abo ku ma gugu ef e̩chubi kpai ef ebo uku;
LUK,1,80,"Oñ o̩ma le̩ nagba waa, i chane̩ enukpahiu ef afu-wñ; i la do̩mo̩ ef aje̩tachi le̩ gbogbowa adiko ku ma dʼu ña abo Israe̩l."
LUK,2,1,"I lewa tʼiko le̩, oñ o̩da kwʼugbo Sisa O̩gosto̩s dufu ka ku ma ki kʼodu abile̩ du rʼef o̩takada."
LUK,2,2,E-le̩ chʼo̩takada ejodudu ku ma kʼodu amone̩ rʼef uwñ e̩gba ku Sairinius chʼigo̩bina Siria.
LUK,2,3,"Tak amone̩ du le ku ma kʼodu-ma rʼef o̩takada, e̩ne̩ne̩ne̩ne̩ le tʼewo e-wñ."
LUK,2,4,"Oñ Jose̩f mute̩gu kwʼojane̩ Galili kwʼewo Nazare̩t nyi ewo Defid ku ma do̩ ko̩ Be̩tle̩he̩m ane̩ Judia, todu kʼe̩te̩-wñ chʼo̩lo̩pu abo akwo̩ra unyi Defid,"
LUK,2,5,"kʼi kʼodu-wñ nyʼef o̩takada manyu Me̩ri, ku ma dukpʼo̩ le̩; efu-wñ la nana me̩."
LUK,2,6,"I leatu abu ku ma jʼo̩mo̩, o̩jo̩ o̩ma-ebi-wñ jo̩."
LUK,2,7,"Oñ i fʼo̩mo̩gba-wñ bi e̩ne̩ke̩le̩; i la kʼukpo wenyʼu o̩la, oñ i mʼu du dachi ef akpati uje̩wñ ame̩wño̩re̩, todabu kʼuña ma de̩ ef unyi uru ñwu ma n."
LUK,2,8,"Amadidala la jo̩ egbili o̩mo̩, ma ru jo̩ oko adide amala-ma odu."
LUK,2,9,"Tak onuche̩ Ondu wa bano ma, ojima Ondu la mʼane̩ ne̩ lʼuma daka; oñ ailo lile fʼuma mu."
LUK,2,10,"Tak onuche̩ le̩ ka ñwu ma kakini, Me̩ ki railo n; todu go, uche̩nyo̩ e-uyo̩ lile ki ado̩mo̩ ñw amone̩ du oñ naje̩rʼume̩-i;"
LUK,2,11,"todu ma fʼE̩najadu bi ñwu me̩ ewo Defid eñini-i, owñ che Kraist Ondu."
LUK,2,12,"Oñ e̩wñ ki achʼujiwe-wñ ñwu me̩ de̩ kakini, Me̩ ali o̩me̩kpa ku ma kʼukpo wenyʼo̩la kʼi la dachi ef akpati uje̩wñ ame̩wño̩re̩."
LUK,2,13,"Tak achigili ugwe̩ko̩ abo efojale wajo̩ manyʼonuche̩ le̩ añwulo̩ O̩jo̩, ma kakini,"
LUK,2,14,"O̩jo̩ ki nʼojima ef uña atate̩,"
LUK,2,15,"Oñ i leatʼe̩gba kʼamonuche̩ le̩ kwʼugbo ma nyʼefojale, amadidala ka ñw o̩la-ma kakini, A ki legudu gbogbo nyi Be̩tle̩he̩m kʼa li e̩wñ ki wache e-kʼOndu je̩ ñw a ma-i."
LUK,2,16,"Oñ ma hiane̩ alo, ma fu Me̩ri kpai Jose̩f li, kpʼo̩me̩kpa abu kʼi dachi ef akpati uje̩wñ ame̩wño̩re̩."
LUK,2,17,"Oñ abu ku ma fʼu li, ma je̩ ñw amone̩ ma o̩la ku ma ka ñwu ma ugbo imo̩to̩-i."
LUK,2,18,Tak abo du ku ma gbʼo̩ kwoyaye o̩la kʼamadidala ka ñwu ma le̩.
LUK,2,19,"Me̩ri la nʼo̩la e̩wñ le̩ du adejute̩, i nʼibe-wñ akpe̩ ef e̩do̩-wñ."
LUK,2,20,"Tak amadidala le̩ mudabi kpai edojima ñw O̩jo̩ kpai eñwulo̩-wñ noj e̩wñ du ku ma gbo̩ ku ma li, alu ku ma ko̩la ñwu ma."
LUK,2,21,"Tak e̩gba kʼo̩jo̩-wñ jʼe̩jo̩ ku ma fʼe̩pi-wñ da, ma dʼodu-wñ ko̩ Jisus, e-kʼOnuche̩ O̩jo̩ le̩ dʼu ko̩ o̩gba tak iye-wñ nyʼefu-wñ."
LUK,2,22,"Tak e̩gba kʼo̩jo̩-wñ jo̩ ku ma fʼo̩la-ma gwo̩rinyo̩ alu kʼo̩lo̩da Mose̩s ka, taku ma mʼowñ duwa Je̩rusale̩m ku ma dʼu te̩ ñw Ondu"
LUK,2,23,"(owñ chʼalu ki che̩ko̩ te̩ ef o̩lo̩da Ondu kakini, O̩ma e̩ne̩ke̩le̩ du ki kpʼo̩gba iye-wñ na ma aduko̩ E̩wñ kiafo̩ ñw Ondu),"
LUK,2,24,"ku ma laño̩ ko e̩wñ iche̩bo̩ wa alu ku ma ka ef o̩lo̩da Ondu kakini, Ikede meji, cho̩kpo̩ni i chʼo̩mo̩ke̩te̩be̩ meji."
LUK,2,25,"Taku me̩ go, e̩ne̩ʼka de̩ Je̩rusale̩m kʼodu-wñ ko̩ Simeo̩n; e̩ne̩ le̩ chʼe̩no̩kpakpa kpai e̩ne̩ ki ahimama O̩jo̩, i do̩mo̩ aneju e̩ne̩ ki adugbe̩do̩ ñw Israe̩l; Afu Kiafo̩ la dʼo̩la-wñ."
LUK,2,26,Afu Kiafo̩ la juka ñw u ka kʼi ali uku o̩gba tak i li Kraist e-Ondu n.
LUK,2,27,"Oñ i le ef Afu le̩ wʼef unyi O̩jo̩; tak abu kʼabo ku ma bi Jisus imo̩to̩ le̩ la dʼu wa ku ma che e̩wñ italigba o̩lo̩da ñw u,"
LUK,2,28,"i mʼowñ gba nʼo̩wo̩-wñ, i chane̩ ekele O̩jo̩ i kakini,"
LUK,2,29,"Ondu Onu, fai tak uwe̩ ki tʼadu-we̩"
LUK,2,30,"todabu kʼeju-mi fʼujadu-we̩ li me̩,"
LUK,2,31,owñ chʼe-kʼe̩ ñwo̩che te̩ eju amone̩ du;
LUK,2,32,"owñ chʼugane̩ ki abi e̩wñ te̩ ñw abo uche̩ichi,"
LUK,2,33,Oñ ata-wñ kpai iye-wñ jʼo̩mo̩ ayaye o̩la-wñ ku ma ka lugbo-wñ-i;
LUK,2,34,"taku Simeo̩n kadua ñwu ma, oñ i ka ñwu Me̩ri iye-wñ kakini,"
LUK,2,35,"i la chʼuwe̩ onugo, o̩kwo̩chageliʼka agwunyu onugo-we̩ kpo̩fo̩;"
LUK,2,36,"Oñ Annaʼka kʼi chʼakache̩ onobule̩ do̩mo̩, i chʼo̩ma Fanue̩l, abo o̩lo̩pu Ashe̩r; (i gbo nana, i bʼo̩ko̩-wñ gugu kwʼojʼigbe̩le̩-wñ gbogbo wʼo̩do̩ mebie,"
LUK,2,37,"tak i chʼo̩yaukuo̩ko̩ gbogbo tak o̩do̩-wñ chʼo̩gbo̩ me̩le̩ nyoke me̩le̩), i kwo bʼunyi O̩jo̩ te̩ n; alueji kpai o̩ko̩ e̩gbabʼo̩ oñ i nʼache O̩jo̩ tʼodu tʼo̩ro̩ka."
LUK,2,38,"Oñ abu kʼi lewa bano ma iko auwa kʼa ka-i, i dago aje̩nyʼO̩jo̩, oñ i nʼo̩la-wñ aka ñw abo du ku ma jʼaneju adiko e̩gba ku ma agba Je̩rusale̩m tane̩."
LUK,2,39,"Oñ e̩gba ku ma fʼe̩wñ du chekpa alu kʼo̩lo̩da Ondu ka, ma mojida wa Galili, tefu Nazare̩t ki chʼewo e-ma."
LUK,2,40,"Oñ imo̩to̩ le̩ anana waa, i la nʼukpahiu nyo̩gba, ibe che̩ko̩ ñw u, ufe̩de̩nyo̩ O̩jo̩ la gugu oji-wñ."
LUK,2,41,Abo ku ma bi Owñ la nyi Je̩rusale̩m o̩do̩ o̩do̩ du e̩gba uje̩wñ Elaloji.
LUK,2,42,"Tak e̩gba kʼo̩do̩-wñ jo̩ e̩gweji, ma ño̩ te̩gu le alu ku ma te̩tache ugbo uje̩wñ le̩;"
LUK,2,43,"oñ abu ku ma fo̩jo̩-wñ je̩ kpa ku ma doji awa, Jisus, imo̩to̩ le̩ fe̩do̩ lichii gugu ubi efu Je̩rusale̩m; abo ku ma bi u la ma n;"
LUK,2,44,"ama abu ku ma do̩ kʼi dʼef abo elo̩na le̩, ma fʼule̩ o̩jo̩ʼka le; taku ma tene owñ ugbo amefu-ma kpai abo ku ma ma ma;"
LUK,2,45,"oñ abu ku ma ma li u n, ma mudabi tu Je̩rusale̩m atene owñ."
LUK,2,46,Oñ i lea tu abu kʼo̩jo̩ me̩ta jo̩ taku ma fʼu li ef unyi O̩jo̩ abu kʼi gugu alumeji amakone̩wñ anetiru o̩la-ma kpai ene enʼuma ge̩.
LUK,2,47,Ibe abo du ku ma netirʼu mukpatuka tod eju-wñ ki chene̩ kpai ohi kʼi adu ñwu ma.
LUK,2,48,"Tak abu ku ma li u, ibe takpa rʼuma efu; tak iye-wñ ka ñw u kakini, O̩ma-mi, e̩wñ chi kʼe̩ che wa abe̩i? Go, i wo̩ omi kpai ata-we̩ tabale, oñ a jʼatene we̩-i."
LUK,2,49,"Tak i ka ñwu ma kakini, E̩wñ chi ku me̩ tene mi? Me̩ ma ka kʼu nadʼef e̩wñ Ata-mi tila n?"
LUK,2,50,Ma la mʼofe o̩la kʼi ka ñwu ma-i n.
LUK,2,51,Tak i lebʼuma oñ i lewa Nazare̩t; i la fʼo̩la-wñ kamuhi te̩ ñwu ma; oñ iye-wñ dejutʼo̩la-i du ef e̩do̩-wñ.
LUK,2,52,"Oñ ibe Jisus nanyo̩gba, i nagbʼo̩kone̩ alo waa, i laño̩ nʼufe̩de̩nyo̩ nyo̩gba, ugbo O̩jo̩ kpai ugbo amone̩ ge̩."
LUK,3,1,"Ef o̩do̩ e̩ke̩gwe̩lu kʼonu Taibirio̩s Sisa jʼo̩fe̩, e̩gba ku Po̩ntius Pailat chʼigo̩bina Judia, ku He̩ro̩d je̩ Te̩trark e-Galili, kʼo̩maye-wñ Filip la je̩ Te̩trark ane̩ Ituria kpai Trako̩naitis, ku Lise̩nias la je̩ Te̩trark Abilini,"
LUK,3,2,"owñ chʼadiko ku Anas kpai Kayafas chʼagboji amatama le̩, O̩la O̩jo̩ lewa abi Jo̩n, o̩ma Zekaraya, ma ef aje̩tachi."
LUK,3,3,Tak i lewʼoj ane̩ du ki dabi Jo̩rdan jo̩ o̩wo̩ mejeji atakoya o̩la baptism e-uribeda ku ma tʼadure-ma no̩ ñwu ma;
LUK,3,4,"alu ku ma ko̩ tef o̩takada o̩la Aizaya akache̩ kakini,"
LUK,3,5,Ma afʼo̩go̩ du du kʼi ko̩;
LUK,3,6,tak o̩re̩la du ali ujadu O̩jo̩.
LUK,3,7,"Todule̩ i ka ñw o̩wo̩ amone̩ ku ma ledufu kʼi che ma baptism kakini, Ame̩ amato̩ olijo, e̩ne̩ juka ñwu me̩ ku me̩ ra bʼuwe̩do̩ ki ache ki wa te̩?"
LUK,3,8,"Todule̩ me̩ naro e̩ro e-ki nyo̩ bʼuribeda jo̩, me̩ ki la we echane̩ eka efu o̩la-me̩ kakini, Ata-wa kʼa ne̩ chʼEbraham; todu naka ñwu me̩ ka kʼO̩jo̩ neke du amo̩ma kwane̩ ñw Ebraham kwef okuta ki jo̩-i."
LUK,3,9,"Ma la mʼo̩kanyi du tʼane̩ ugbo ili oli fa-i me̩; todule̩ oli du ki ma arʼe̩ro o̩me̩me̩le̩ n, ma jʼalo̩ wane̩ ku ma ko ro̩ rʼef una."
LUK,3,10,"Tak o̩wo̩ amone̩ le̩ tʼowñ ene kakini, Mak e̩wñ a che ke?"
LUK,3,11,"Oñ i dohi ka ñwu ma kakini, E̩ne̩ ki nʼafe̩ meji ki nadʼu ñw e̩ne̩ ki ma ne̩ n; e̩ne̩ ki nʼuje̩wñ ki ño̩ che abe̩le̩ ge̩."
LUK,3,12,"Oñ amagbo̩kane̩ ño̩ lewa ku ma che ma baptism, taku ma ka ñw u kakini, Akone̩wñ, e̩wñ a ache ke?"
LUK,3,13,"Oñ i ka ñwu ma kakini, Me̩ ki gba tʼe-ku ma ñwate̩ ñwu me̩ le n."
LUK,3,14,"Amisoja ño̩ tʼowñ ene ge̩ kakini, Awa fa, e̩wñ awa ache? Tak i ka ñwu ma kakini, Me̩ ki chʼe̩ne̩ du afuma n, me̩ ki dʼo̩la ji mʼone̩ du n; alibachi-me̩ ki bʼume̩ jo̩."
LUK,3,15,"Oñ abu kʼamone̩ le̩ jʼaneju e̩wñʼka kʼo̩chaka amone̩ la jo̩ akpibe o̩la Jo̩n ef e̩do̩-ma, abe̩k owñ che Kraist abe̩k i chʼowñ n,"
LUK,3,16,"Jo̩n dohi ka ñwu ma chaka kakini, Omi nʼomiofo ache me̩ baptism mana; ama e̩ne̩ ki nʼiñmi tʼumi le awa, e-kʼomi ma nyo̩ bʼetu iku e̩da-wñ jo̩ n; owñ le̩ ache me̩ baptism ef Afu Kiafo̩ kpai una;"
LUK,3,17,"o̩fe̩fe̩ kʼi nʼakwu igbogbo-wñ kʼi aje̩ ñw ajita-wñ kwo hiolo dʼef o̩wo̩-wñ, kʼi ayʼo̩ka-wñ nyef aka-wñ; i muda agwʼigbogbo-wñ jo ef una ki ma jʼalu n."
LUK,3,18,Todule̩ i ño̩ nʼo̩la ugbe̩do̩ omune̩ wewe ajʼuche̩nyo̩ rʼamone̩ le̩;
LUK,3,19,"ama abu kʼi dʼo̩la bi He̩ro̩d, todu He̩ro̩dias, o̩ya o̩maye-wñ, kpai e̩wñ bibi du ki He̩ro̩d ki jʼo̩fʼe̩ Te̩trark le̩ che,"
LUK,3,20,He̩ro̩d ño̩ fʼe-kide̩ che nʼo̩gbo̩ e̩wñ ki jo̩-i du owñ chʼo̩na erenyu Jo̩n tef unyi-uga.
LUK,3,21,"Oñ i leatu, e̩gba ku ma fʼamone̩ le̩ chaka che baptism, ku ma laño̩ fu Jisusi che baptism kʼi la achadua, efojale mubite̩,"
LUK,3,22,"tak Afu Kiafo̩ gwo̩ru wa tanʼo, año̩la-wñ dab ikede, tak omuko̩la ka kwʼefojale kakini, Uwe̩ chʼO̩ma ufe̩do̩-mi; u fʼuyo̩-mi li ef uwe̩."
LUK,3,23,"Oñ o̩do̩ Jisus e̩gba kʼi chane̩ dabe̩ne̩ kʼogue̩gwa; amone̩ do̩ kʼi chʼo̩ma Jose̩f e-Hifai,"
LUK,3,24,"e-Matat, e-Lifai, e-Me̩lkai, e-Jana, e-Jose̩f,"
LUK,3,25,"e-Matatayas, e-Emo̩s, e-Nehum, e-E̩slai, e-Nagi,"
LUK,3,26,"e-Me̩at, e-Matatayas, e-Se̩me̩ai, e-Jose̩k, e-Juda,"
LUK,3,27,"e-Joana, e-Risa, e-Ze̩rubabe̩l, e-Salatie̩l, e-Nirai,"
LUK,3,28,"e-Me̩lkai, e-Adai, e-Kosam, e-Elmedam, e-E̩r,"
LUK,3,29,"e-Josi, e-E̩liesa, e-Jorim, e-Matat, e-Lifai,"
LUK,3,30,"e-Simeo̩n, e-Juda, e-Jose̩f, e-Jonan, e-E̩layakim,"
LUK,3,31,"e-Me̩le̩a, e-Minan, e-Matata, e-Netan, e-Defid,"
LUK,3,32,"e-Je̩si, e-Obe̩d, e-Boas, e-Salmon, e-Neason,"
LUK,3,33,"e-Aminadab, e-Ami, e-He̩zro̩n, e-Pe̩re̩s, e-Juda,"
LUK,3,34,"e-Jeko̩b, e-Aise̩k, e-Ebraham, e-Te̩ra, e-Neho̩r,"
LUK,3,35,"e-Sirug, e-Riyu, e-Pile̩g, e-Ibe̩r, e-Shila,"
LUK,3,36,"e-Kenan, e-Arpaksad, e-She̩m, e-Noa, e-Leme̩k,"
LUK,3,37,"e-Matuse̩la, e-Ino̩k, e-Jare̩d, e-Mahale̩lil, e-Kenan,"
LUK,3,38,"e-Ino̩s, e-Se̩t, e-Ade̩m, e-O̩jo̩."
LUK,4,1,"Oñ Jisus, kʼi che̩ko̩ ñw Afu Kiafo̩, mudabi kwo Jordan wa, oñ Afu le̩ nʼowñ ale ef aje̩tachi"
LUK,4,2,"o̩jo̩ o̩gbo̩ meji Abulumone̩ le̩ najʼowñ ma. I la je̩ e̩wñ du iko le̩ n, oñ abu kʼo̩jo̩ o̩gbo̩ meji le̩ jo̩ kpa ebi akpʼo̩."
LUK,4,3,"Tak Abulumone̩ le̩ ka ñw u kakini, Iche̩wñ kʼuwe̩ chʼO̩ma O̩jo̩ e̩ ka ñw okuta-i kʼi mud uje̩wñ."
LUK,4,4,"Taku Jisus dohi ñw u kakini, I che̩ko̩ tane̩ kakini, I chʼugbo uje̩wñ kate oñ one̩ adeju n."
LUK,4,5,Tak i nʼo̩ te̩gu oñ i mʼojane̩ ojane̩ du ugbo kʼabile̩ te̩ kade du ñʼo̩ rarara.
LUK,4,6,"Tak Abulumone̩ le̩ ka ñw u kakini, Uwe̩ nadu o̩da kide̩ du kpai ojima-wñ ñw u; todu ma mʼu ko ñwu mi me̩, oñ e̩ne̩ du ki la dʼumi e̩do̩ nadu ñw u."
LUK,4,7,"Todule̩ iche̩wñ kʼuwe̩ jʼadojikane̩ o̩gba-mi, o̩chaka-wñ achʼe-we̩."
LUK,4,8,"Taku Jisus dohi ka ñw u kakini, I che̩ko̩ tane̩ kakini,"
LUK,4,9,"Tak i nʼo̩ lo tu Je̩rusale̩m, oñ i mʼu du gugu o̩chigene unyi O̩jo̩, oñ i ka ñw u kakini, Iche̩wñ kʼuwe̩ chʼO̩ma O̩jo̩, dʼo̩la-we̩ ro̩ kwʼemi wʼane̩;"
LUK,4,10,"todu i che̩ko̩ tane̩ kakini,"
LUK,4,11,"i laño̩ che̩ko̩ kakini,"
LUK,4,12,"Oñ Jisus dohi ka ñw u kakini, Ma kakini, E̩ ki jʼOndu O̩jo̩-we̩ ma n."
LUK,4,13,"Tak abu kʼAbulumone̩ le̩ fʼajama-wñ du chekpa, i kwo bʼo̩ te̩ gbogbo tʼadiko omune̩."
LUK,4,14,Taku Jisus mojida wa Galili ef ukpahiu Afu; oñ uwohi o̩la-wñ kwodufu tʼoj o̩gbo̩ ane̩ du ki lʼo̩mo̩ daka.
LUK,4,15,"I la tʼunyi unyi ujeju-ma ako̩ ma e̩wñ, oñ amone̩ du nadojima ñw u."
LUK,4,16,"Tak i lewa Nazare̩t, ugbo ku ma nʼowñ gba; oñ i mugudu tef unyi ujeju o̩jo̩ uñmi alu kʼi te̩tache, tak i kwodago kʼi cho̩kalatu,"
LUK,4,17,"oñ ma mʼo̩takada Aizaya akache̩ du ñw u. Tak i mʼo̩takada le̩ chi, oñ i li ugbo ku ma kʼolubutu kakini,"
LUK,4,18,"Afu Ondu dʼo̩la-mi,"
LUK,4,19,kʼu ño̩ fʼakoya o̩do̩ e̩nyo̩ kʼOndu agba ta.
LUK,4,20,"Tak i fʼo̩takada le̩ che̩, i mʼu du ñw e̩ne̩ ki adejutʼo̩ oñ i kwoguane̩; abo du ku ma jʼef unyi ujeju le̩ la mʼeju korʼu."
LUK,4,21,"Oñ i chane̩ eka ñwu ma kakini, Eñini o̩la o̩takada-i che̩ ef eti-me̩."
LUK,4,22,"Oñ o̩chaka amone̩ nagbʼo̩ ibenu, ma laño̩ yaye o̩la ufe̩de̩nyo̩ ki kwʼef alu-wñ dufu; taku ma kakini, Owñ-i chʼo̩ma Jo̩se̩f de̩ n?"
LUK,4,23,"Tak i ka ñwu ma kakini, Ame̩ akpʼita kide̩ ñwu mi chuu kakini, Obochi, fʼo̩ga o̩la-we̩ che̩; e̩wñ du kʼa gbo̩ ki wache ewo Kapanahum le̩ mak e̩ ki ño̩ che ane̩ ata-we̩ emi ke."
LUK,4,24,"Tak i kakini, Ami naka ñwu me̩ ka kʼi nʼakache̩ du ki nyo̩ abo ane̩ ata-wñ eju ku ma agba n."
LUK,4,25,"U muda aka ochochi ñwu me̩ kakini, Amo̩yaukuo̩ko̩ wewe jo̩ oj ane̩ Israe̩l o̩kpanachi E̩laija, e̩gba kʼefojale che̩re o̩do̩ me̩ta nyʼochu me̩fa kʼukpo̩ta nakpa nana oj ane̩ le̩ du;"
LUK,4,26,"ma la kpe̩ E̩laija nyʼugbo e̩ne̩ du ef uma n, chai nyʼugbo o̩yaukuo̩ko̩ Sare̩fat ki dʼoj ane̩ Saido̩n oka."
LUK,4,27,"Ame̩no̩ga ikpemute wewe laño̩ jʼoj ane̩ Israe̩l adiko E̩laisha akache̩ le̩; ma la je̩ ñw o̩la e̩ne̩ kate ef uma ki fe̩ n, chai Neaman abo Siria le̩ kate."
LUK,4,28,Tak e̩do̩fuulu kʼo̩chaka amone̩ ku ma gbʼo̩la e̩wñ le̩ ku ma jʼef unyi ujeju le̩ efu;
LUK,4,29,"oñ ma kwane̩, ma fʼu ne kwef ewo le̩, ma mʼu du le gbogbo nyʼalu o̩gba kʼabewo le̩ dodo oji-wñ, todu ku ma dʼu li o̩gba tane̩."
LUK,4,30,I muda lalegu alumeji-ma du oñ i le owñ.
LUK,4,31,"Tak i gwo̩ru wa Kapanahum ewo Galiliʼka, oñ i do̩mo̩ ako̩ ma e̩wñ o̩jo̩ uñmi;"
LUK,4,32,"ibe la takpa rʼuma efu noj o̩la kʼi ako̩ ma, todabu kʼo̩la-wñ chenʼo̩da."
LUK,4,33,"E̩ne̩ʼka la dʼef unyi ujeju le̩ kʼi nʼafu ebili ki ma de̩hiolo n; oñ i dʼomu dago akwa kakini,"
LUK,4,34,"Ehe! e̩wñ chʼe-wa kpai uwe̩, Jisus, uwe̩ e̩ne̩ Nazare̩t? E̩ wa kʼe̩ kpa wa rinyo̩? U chemʼe̩ne̩ kʼe̩ che, E̩ne̩ Kiafo̩ e-O̩jo̩ e̩ che."
LUK,4,35,"Taku Jisus dejurʼu kakini, Fʼo̩wo̩ bʼalu-we̩ ma, kʼe̩ kwʼef uwñ dufu! Oñ abu kʼebili le̩ mʼu dufiane̩ alumeji ma i kwʼef uwñ dufu, i la chʼo abu du n."
LUK,4,36,"Tak e̩gahi fʼuma mu chaka, oñ ma ka ñw o̩la-ma kakini, O̩la e̩wñ de̩-i ta? Todu i nʼo̩da kpʼukpahiu añwañw amafu ku ma ma de̩hiolo n oñ ma kwʼef one̩ dufu?"
LUK,4,37,Tak iche̩ o̩la-wñ kwodufu ugbo du ane̩ o̩mo̩.
LUK,4,38,"Abu kʼi kwane̩ bʼunyi ujeju le̩ te̩ i la mugudu tef unyi Saimo̩n. Iye o̩ya Saimo̩n do̩mo̩, o̩la-e̩kpuna la mʼu ne̩ gaga; oñ ma chologubʼo̩ tod uwñ."
LUK,4,39,"Tak i lewa banʼo, i dejuru o̩la-e̩kpuna le̩ oñ i tʼo̩ no̩; oñ e̩re̩re̩le̩ i kwane̩ i chane̩ eche̩wñ ñwu ma."
LUK,4,40,"Oñ abu kʼolu ache ki tunyane̩, abo du ku ma nʼame̩ne̩gbo kʼo̩ga-ma chʼojoji ojoji ko ma wʼugbo-wñ; i la ko o̩wo̩ nʼuma oji okoke du lale, oñ i chʼo̩ga ma kpa."
LUK,4,41,"Amebili ño̩ kwo bʼefu amone̩ wewe te̩, ma nakwa kakini, Uwe̩ chʼO̩ma O̩jo̩! Oñ i dejuru ma, i la je̩ ñwu ma ko̩la n, todabu ku ma ma ka kʼowñ che Kraist."
LUK,4,42,"Tak e̩gba kʼo̩jo̩ muñwa, i ledufu, oñ i nyʼugbo ki chʼaje̩tachi; tak o̩wo̩ amone̩ le̩ kwotejane̩ owñ, ma le wʼugbo owñ, oñ ma che ku ma gwo̩nyʼu kʼi we ekwobʼuma te̩."
LUK,4,43,"Ama i ka ñwu ma kakini, I chʼe̩wñ otila ñwu mi kʼu najʼuche̩nyo̩ ojane̩ e-O̩jo̩ rʼabewo omune̩ kibo̩ ge̩; todu uche̩ ku ma kpe̩ mi wa-i de̩."
LUK,4,44,Tak i do̩mo̩ atakoya ef unyi ujeju e-Galili.
LUK,5,1,Oñ i leatu adiko kʼowñ la dago o̩lʼoduda Ge̩ne̩sare̩t kʼo̩wo̩-amone̩ le̩ nake̩che̩ bʼo ma ku ma gbo̩ O̩la O̩jo̩;
LUK,5,2,"i fʼo̩ko̩ meji ki dago o̩lʼoduda le̩ li, amekwuji la kwʼef uwñ tane̩, oñ ma jʼagwe̩ iga-ma."
LUK,5,3,"Oñ i kwo tef o̩ko̩ le̩ʼka, e-kʼi chʼe-Saimo̩n, i la bi u kʼi ke̩che̩ ubi bʼane̩ te̩ pe̩e̩. Tak i kwoguane̩ ef o̩ko̩ le̩ ako̩ o̩wo̩-amone̩ le̩ e̩wñ."
LUK,5,4,"Oñ abu kʼi we o̩la le̩ eka i ka ñwu Saimo̩n kakini, Ke̩che̩ tugbo ki nefu ku me̩ mʼiga-me̩ konyʼomi ku me̩ fa."
LUK,5,5,"Taku Saimo̩n dohi kakini, O̩dafe̩, a chʼakanya gbogbo ñw o̩jo̩, a la mu e̩wñ du n! ama tod o̩la kʼe̩ ka nakʼiga nyʼomi."
LUK,5,6,"Tak abu ku ma fʼe-le̩ che, ma fʼe̩ja bunyi e̩ko̩; oñ iga-ma ako̩da;"
LUK,5,7,"taku ma nʼoji do̩ abo umana-ma ku ma jʼef o̩ko̩ omune̩ le̩, ku ma wa bʼuma che. Taku ma lewa, oñ ma konyʼo̩ko̩ meji e̩ko̩, todabe̩le̩ ma chane̩ ewomi."
LUK,5,8,"Abu ku Saimo̩n Pita fʼu li, i kwofiane̩ okuku e̩re̩ Jisus, i kakini, Ondu, kwo bʼumi te̩, todabu kʼu chʼe̩ne̩ke̩le̩ adure."
LUK,5,9,Todu e̩gahi fʼu mu kpai abo du ku ma manyʼuwñ noj e̩ja ku ma mu le̩;
LUK,5,10,"Jeme̩s kpai Jo̩n, amo̩ma Ze̩be̩di kʼama kpai Saimo̩n atuta, ño̩ dʼabe̩le̩ ge̩. Taku Jisus ka ñwu Saimo̩n kakini, E̩ ki railo n; akwifai, amone̩ oñ uwe̩ amu;"
LUK,5,11,"tak abu ku ma mʼo̩ko̩-ma komʼane̩, ma tʼe̩wñ du no̩, oñ ma tʼo̩ ubi."
LUK,5,12,"Tak i leatu abu kʼi dʼef ewoʼka, me̩ go, e̩ne̩ke̩le̩ʼka kʼo̩ga-ikpemute che̩ko̩ o̩la-wñ lewa; oñ abu kʼi li Jisus, i lewane̩ afejubane̩ma, i gbo̩ko̩bʼo̩ kakini, Ondu, iche̩wñ kʼi dʼuwe̩ e̩do̩, e̩ neke je̩ ñwu mi de̩hiolo."
LUK,5,13,"Tak i fʼo̩wo̩-wñ nadala kadʼo, i kakini, I dʼumi e̩do̩; e̩ ki de̩hiolo. Ababale̩ o̩ga-ikpemute le̩ kwobʼo̩ te̩."
LUK,5,14,"Tak i hiu owu kʼi we eka ñw e̩ne̩ du; ama e̩ nalo we̩, kʼe̩ du o̩la-we̩ ña atama O̩jo̩, e̩ ki la ne̩ e̩wñ wa kʼe̩ du fʼo̩la-we̩ gworinyo̩ alu ku Mose̩s ñwate̩, kʼi chʼe̩wñ ibenu ñwu ma."
LUK,5,15,"Ama o̩la o̩la-wñ le̩ ño̩ mukpatuka tule; tak o̩wo̩ amone̩ wewe wajo̩ ku ma gbo̩, kʼi laño̩ fʼe̩gbo-ma chekpa."
LUK,5,16,Owñ muda hinyubi tef aje̩tachi achadua.
LUK,5,17,"Tak i leatu o̩jo̩ʼka kʼi do̩mo̩ akʼone̩ e̩wñ, kʼabo Farisi kpai abo ku ma kʼone̩ o̩lo̩da ku ma kwo ewo ewo Galili kpai e-Judia kpai e-Je̩rusale̩m du wa ño̩ gugu jʼo̩mo̩; ukpahiu Ondu laño̩ dʼane̩ kʼi fʼo̩ga o̩la-ma chekpa."
LUK,5,18,"Me̩ la go, aboke̩le̩ ne̩ e̩ne̩ o̩ga e̩ku-to̩laʼka oj akpata awa; ma feju ku ma nʼe̩ wʼejefu ku ma dʼu tane̩ o̩gba owñ."
LUK,5,19,"Tak abu ku ma ma li alu ku ma ale ku ma ne̩ e̩ne̩ le̩ gudu wa tod o̩wo̩-amone̩ le̩ n, ma mute̩gu tʼojokunyi, oñ ma tʼo̩ no̩ wane̩ kpai akpata-wñ lef ojokunyi ku ma du ama che tʼalumeji-ma o̩gba Jisus."
LUK,5,20,"Tak abu kʼi li e̩do̩-ekono-ma i kakini, One̩, ma tʼadure-we̩ no̩ ñw e̩ me̩."
LUK,5,21,"Tak amako̩takada kpai amaFarisi chane̩ eji-ñwa kakini, E̩ne̩ ako̩la achakpabie̩ O̩jo̩-i? E̩ne̩ neke tʼadure no̩ chai O̩jo̩ kate?"
LUK,5,22,"Ama abu ku Jisus li iñwa ku ma je̩ le̩, i dohi ñwu ma kakini, E̩wñ chi ku me̩ jiñwa ef e̩do̩-me̩?"
LUK,5,23,"Kali e-ki tukpo̩ eka tule kakini, Ma tʼadure-we̩ no̩ ñw e̩ me̩, abe̩ku ma aka kakini, Kwane̩ kʼe̩ lule̩?"
LUK,5,24,"Ama todu ku me̩ ki ma ka kʼO̩ma One̩ chenʼo̩da ane̩-ile̩ kʼi tʼadure one̩ no̩ ñw u (i ka ñw e̩ne̩ ki chʼo̩ga-ekuto̩la le̩) kakini, Naka ñw e̩, Kwane̩, mʼakpata-we̩ du kʼe̩ lo tʼunyi-we̩."
LUK,5,25,"Tak e̩re̩re̩le̩ i kwane̩ eju-ma, oñ i mʼe̩wñ kʼi dachi oji-wñ le̩ du, i kwʼo̩mo̩ le tʼunyi-wñ kpai ojima edu ñw O̩jo̩."
LUK,5,26,"Ibe o̩gbo̩-ma chaka du la mukpatuka, oñ ma dojima ñw O̩jo̩; efu-ma la che̩ko̩ ñw ailo, ma kakini, E̩wñ-aduña oñ a li eñini."
LUK,5,27,"Tak ubi e̩wñ kide̩-i i kwodufu oñ i li agbo̩kane̩ʼka kʼodu-wñ ko̩ Lifai, i gugu ugbo ku ma gba o̩kane̩, tak i ka ñw u kakini, Tʼumi ubi."
LUK,5,28,"Tak i tʼe̩wñ du no̩, oñ i kwane̩ atʼo̩ ubi."
LUK,5,29,Taku Lifai fʼo̩jojo lile hi ñw u ef unyi-wñ; oñ o̩wo̩ amagbo̩kane̩ lile kpai abo ki bo̩ chekukane̩ jʼo̩mo̩ aje̩wñ kpai ama.
LUK,5,30,"Tak amaFarisi kpai amako̩takada-ma keñmini nyʼamako̩che̩-wñ o̩la kakini, E̩wñ chi kʼame̩ aje̩wñ, kʼame̩ la añmo̩ kpʼamagbo̩kane̩ kpʼame̩nadure-i?"
LUK,5,31,"Oñ Jisus dohi ñwu ma kakini, Eku obochi aku abo ku ma nʼo̩lafia n, chai abo kʼo̩la-ma ma nyo̩ n."
LUK,5,32,U wa kʼu do̩ abo̩kpakpa n chai ame̩nadure ku ma lef uribeda.
LUK,5,33,"Taku ma ka ñw u kakini Amako̩che̩ Jo̩n ajialu o̩gbe̩nugbe̩, ma la nʼo̩ko̩ agba bʼO̩jo̩: abe̩le̩ abo e-amaFarisi jʼache ge̩; abo e-we̩ muda aje̩ ma la añmo̩."
LUK,5,34,"Taku Jisus ka ñwu ma kakini, Me̩ neke che kʼabokolobia o̩ko̩ya-etito̩ ajialu e̩gba kʼo̩ko̩ya tito̩ dugbo ma?"
LUK,5,35,"Iko-wñ muda awa; owñ chʼe̩gba du ku ma mʼo̩ko̩ya tito̩ du kwobʼuma te̩, e̩gbale̩ chʼiko ku ma ajialu."
LUK,5,36,"I laño̩ kpita ñwu ma kakini, I nʼe̩ne̩ du ki afa otogbo tito̩ na kʼi abʼu ga mʼotogbo igbele n; i dabe̩le̩ i afʼetito̩ na, oñ e-kʼi bu kwef e-tito̩ la acheju e-igbele n."
LUK,5,37,"I la nʼe̩ne̩ du kʼi adʼomi-achiwebe̩te̩ma tito̩ danyʼaiko igbele n; i fʼabe̩le̩ che mak omi achiwebe̩te̩ma tito̩ le̩ akpʼaiko na adafo, aiko-wñ ñʼakpabie̩ ge̩."
LUK,5,38,Ma muda adʼomi-achiwebe̩te̩ma tito̩ danyʼaiko tito̩ tila.
LUK,5,39,"I nʼe̩ne̩ du ki ñmo̩ e-igbele kʼe-tito̩ adʼowñ e̩do̩ n; todu i kakini, E-igbele rinyo̩ alu."
LUK,6,1,"Tak i leatu o̩jo̩ uñmi ekeji kʼowñ alalegu ef uche̩ o̩ka du; oñ amako̩che̩-wñ jʼoji-o̩ka da, ma muko li o̩wo̩-ma, oñ ma kwolo̩."
LUK,6,2,"Ama amaFarisi iche̩kibo̩ kakini, E̩wñ chi ku me̩ che e̩wñ kʼo̩da ma je̩ ku ma che o̩jo̩ uñmi n?"
LUK,6,3,"Taku Jisua dohi ñwu ma kakini, I chaka chʼe̩wñ ku Defid che e̩gba kʼebi kpʼo̩, owñ chʼowñ kpai abo ku ma jʼugbo-wñ, me̩ cho̩kalatu e-le̩ ta n?"
LUK,6,4,"alu kʼi gudu tef unyi O̩jo̩ kʼi la mʼakala ku ma ko te̩ jʼo̩mo̩ gba je̩, kʼi laño̩ ko ñw abo ku ma jʼugbo-wñ ge̩; owñ chʼe-kʼo̩da ma je̩ ñw one̩ je̩ n, chai amatama O̩jo̩ kate?"
LUK,6,5,"Tak i ka ñwu ma kakini, O̩ma One̩ chʼOndu o̩jo̩ uñmi."
LUK,6,6,Oñ i leatu o̩jo̩ uñmi omune̩ i mugudu tef unyi ujeju oñ i ko̩ amone̩ e̩wñ; e̩ne̩ʼka la dʼane̩ o̩me̩ kʼo̩wo̩-wñ awo̩to̩ che̩gbe̩.
LUK,6,7,Tak amako̩takada kpʼabo Farisi fʼeju mʼu ne̩ tode̩gba kʼi ache o̩ga one̩ o̩jo̩ uñmi; todu ku ma ki li e̩wñ ku ma du gwajo̩nʼo.
LUK,6,8,"Owñ muda ma ibe ki dʼef uma, oñ i ka ñw e̩ne̩ kʼo̩wo̩-wñ gbe̩ le̩ kakini, Kwane̩ wa kʼe̩ dago alumeji-i. Tak i kwane̩ wa adago."
LUK,6,9,"Taku Jisus ka ñwu ma kakini, Ene natu-i kakini, O̩da aje̩ ñw one̩ che e̩nyo̩ o̩jo̩ uñmi abe̩ku ma chʼe̩bie̩ne̩? Ejadu oji one̩ abe̩k edutinyo̩?"
LUK,6,10,"Tak i rejuda go ma chaka lale, oñ i ka ñw e̩ne̩ le̩ kakini, Fʼo̩wo̩-we̩ nadala. Tak i fʼabe̩le̩ che, oñ o̩wo̩-wñ mudabi tiko."
LUK,6,11,Tak ibe takpa rʼuma efu nʼoji uwe̩do̩ ki kʼuma efu; ma la kwolo kpʼomune̩ e̩wñ ku ma ache Jisus.
LUK,6,12,Oñ ileatu iko le̩ i kwodufu nyʼibe̩uwo kʼi chadua; i la do̩mo̩ achadua ñw O̩jo̩ gbogbo ñw o̩jo̩.
LUK,6,13,"Tak e̩gba kʼo̩jo̩ muñwa, i fʼamako̩che̩-wñ do̩ wa; oñ i fʼone̩ me̩gweji chi efu ma; i ño̩ dʼodu abo le̩ ko ame̩nukpuche̩."
LUK,6,14,"Ama che Saimo̩n e-ki ño̩ dʼodu-wñ ko̩ Pita, kpai Anduru o̩maye-wñ, kpai Jeme̩s kpai Jo̩n, kpai Filip kpai Barto̩lomiu,"
LUK,6,15,"kpai Matiu kpai To̩mas, kpai Jeme̩s e-Alfio̩s, kpai Saimo̩n ku ma ño̩ du ko̩ Ago̩laru e̩wñ,"
LUK,6,16,"kpai Judas e-Jeme̩s, kpai Judas Iskario̩t e-ki mʼowñ du ñw amone̩ mu."
LUK,6,17,"Tak owñ kpʼama mugwo̩ru wa, oñ i kwodago ugbo ki de̩ te̩e̩le̩, tak o̩wo̩ amako̩che̩-wñ lile kpai ugwe̩ko̩ amone̩ wewe ki kwo Judia du kpai Je̩rusale̩m kpʼo̩lʼomi ane̩ Taya kpai Saido̩n ku ma wa ku ma gbʼo̩la-wñ, todu kʼi ño̩ fʼuma o̩ga chekpa."
LUK,6,18,Tak o̩la abo kʼamafu ki ma de̩hiolo n fu ma chawuya takpa.
LUK,6,19,O̩wo̩-amone̩ le̩ chaka la tene ku ma dʼo̩wo̩ kadʼo; todabu kʼukpahiu kwʼo̩la-wñ dufu achʼo̩ga-o̩la-ma kpa chaka.
LUK,6,20,"Tak i chi eju-wñ go amako̩che̩-wñ, oñ i kakini:"
LUK,6,21,"Ame̩ kʼebi akpa me̩ fai gbede, todabu kʼefu-me̩ ako̩. Ame̩ ku me̩ raku fai gbede, todabu ku me̩ anya-nyi."
LUK,6,22,"Me̩ gbede, e̩gba kʼamone̩ achulaka me̩, kpai e̩gba ku ma fʼume̩ date̩ bʼo̩la-ma te̩ ku ma la kicha ñwu me̩, ku ma la dʼodu-me̩ tinyo̩ dabe̩ne̩ kʼe̩wñ bibi tod O̩ma One̩."
LUK,6,23,"Me̩ nayo̩ o̩jo̩ le̩, me̩ ki kpakolo nyʼojale noj uyo̩; todu go, e̩wñ uro̩me̩-me̩ chenana efojale; todu abe̩le̩ gbage̩de̩ oñ amata-ma che amakache̩."
LUK,6,24,Ama atogwo ñwu me̩ ku me̩ chʼanana! todabu ku me̩ jʼagba e̩wñ ugbe̩do̩ e-me̩.
LUK,6,25,"Atogwo ñwu me̩, kʼefu-me̩ ko̩ abajo̩-i! todabu kʼebi akpa me̩. Atogwo ñwu me̩, ku me̩ nyanyi abajo̩-i! todabu ku me̩ adaido̩, me̩ la araku."
LUK,6,26,Atogwo ñwu me̩ e̩gba kʼamone̩ jʼakele me̩! todu abe̩le̩ gbage̩de̩ oñ amata-ma che amakache̩ olemi.
LUK,6,27,"U muda aka ñw ame̩ ku me̩ jʼagbʼo̩la-i kakini, Me̩ nafe̩do̩ ame̩nebi-me̩; me̩ ki che e̩wñ o̩me̩me̩le̩ ñw abo ku ma chulaka me̩;"
LUK,6,28,"me̩ je̩nyu ñw abo ku ma nama ñwu me̩, me̩ chadua tod abo ku ma jʼabʼume̩ ina akpʼume̩ bie̩."
LUK,6,29,"E̩ne̩ ki kʼuwe̩ awo itiʼka, e̩ ño̩ mʼe-ekeji du te̩ ñw u ge̩; e̩ne̩ ki bʼe̩ gbʼotogbo-we̩, e̩ ki ko̩ edʼafe̩-we̩ manyu ñw u n kpo̩fo̩."
LUK,6,30,"E̩ne̩ du ki bi we̩ e̩wñ e̩ nadu ñw u; e̩ne̩ ki mʼane̩-we̩ gba, e̩ ki bi ugbo-wñ ge̩ n."
LUK,6,31,"Oñ alu ki dʼume̩ e̩do̩ kʼamone̩ ki che ñwu me̩, ame̩ ki nache ñwu ma abe̩le̩ ge̩."
LUK,6,32,"Iche̩wñ ku me̩ fe̩do̩ abo ku ma fe̩do̩ me̩, ugbo ugwa-me̩ de̩? todu i chaka chʼame̩nadure, ma fe̩do̩ abo ku ma fe̩do̩ ma."
LUK,6,33,"I la che̩wñ ku me̩ chʼe̩nyo̩ ñw abo ku ma chʼe̩nyo̩ ñwu me̩, ugwa e̩wñ ma agwa me̩? todu i chaka chʼame̩nadure, ma che e-le̩."
LUK,6,34,"I laño̩ che̩wñ ku me̩ me̩ e̩wñ ñw abo ku me̩ kibeno ka ku me̩ adabi gba kwʼo̩wo̩-ma, ugwa e̩wñ me̩ ane̩ ef uwñ? I chaka chʼame̩nadure, ma me̩ e̩wñ ñw ame̩nadure ku ma dabi gba e̩go̩-wñ ge̩."
LUK,6,35,"Me̩ ki la fe̩do̩ ame̩nebi-me̩, me̩ nachʼe̩nyo̩ ñwu ma, me̩ me̩ e̩wñ ñw one̩, me̩ we ekibeno akoji-wñ; tak e̩wñ uro̩me̩-me̩ anana, me̩ la amud amo̩ma O̩jo̩ Chamachala; todabu kʼowñ le̩ chemo̩la ñw abo ku ma ko̩ egwugwa e̩wñ kpʼame̩ne̩bibi."
LUK,6,36,Me̩ ki lejumomi one̩ alu kʼAta-me̩ chʼe̩nejumomi.
LUK,6,37,"Me̩ ki la kajo̩ n taku ma akajo̩ e-me̩ n; me̩ ki la kpʼone̩ abi n, taku ma ñʼakpʼame̩ abi n; me̩ ki tʼo̩ no̩ ñw one̩, taku ma atʼo̩ no̩ ñwu me̩;"
LUK,6,38,"me̩ kʼe̩wñ chʼele, taku ma akʼe̩wñ chʼume̩ ele; ma añwa e̩ñwa o̩me̩me̩le̩ ñwu me̩, ma ake̩che̩mane̩, ma amiejo ki hime̩rʼo̩la-wñ, i ako̩ adaho, oñ ma adʼu mʼume̩ e̩do̩. Todu uñwa e̩wñ ku me̩ du ñwa ñw one̩, e-le̩ ma adu ñwa ñw ame̩ koji."
LUK,6,39,"I ño̩ kpita ñwu ma kakini, Afeju neke ne̩ afeju le̩ o̩na? Ama meji añwa tef ura n?"
LUK,6,40,Ako̩che̩ tʼe̩ne̩ ki ako̩ owñ e̩wñ le n; ama e̩ne̩ du ku ma fʼu ñwo̩che kpa adab e̩ne̩ ki ko̩ owñ e̩wñ.
LUK,6,41,"Oñ e̩wñ chi kʼuwe̩ ago e̩wñ ke̩ke̩ ki dʼef eju o̩maye-we̩, kʼe̩ ma la nibe igbo oli ki dʼef eju e-we̩ n?"
LUK,6,42,"Abe̩k abile kʼe̩ neke ka ñw o̩maye-we̩ kakini, O̩maye, to̩no̩ kʼu mʼe̩wñ ke̩ke̩ ki dʼef eju-we̩ le̩ dutinyo̩, abu kʼuwe̩ onugo ma li igbo oli ki dʼef eju-we̩ n? Uwe̩ e̩nayechi, mʼigbo oli le̩ du kwef eju-we̩ ejodudu, e̩gba le̩ tak e̩ gane̩ nyo̩nyo̩ kʼe̩ mʼe̩wñ ke̩ke̩ ki dʼef eju o̩maye-we̩ dutinyo̩."
LUK,6,43,"Todu oli o̩me̩me̩le̩ ki arʼe̩ro e̩che̩ de̩ n; omune̩ ge̩, oli e̩che̩ la arʼe̩ro o̩me̩me̩le̩ n."
LUK,6,44,"Todu ef e̩ro e-wñ onugo oñ ma amʼoli okoke du kwo. Todu ma ako e̩ro ugbaikolo̩ kwʼo̩la oli abikeke n, i la chʼo̩la olige̩e̩le̩ oñ ma aka e̩ro achiwebe̩te̩ma n."
LUK,6,45,E̩ne̩nyo̩ akʼe̩wñ ki nyo̩ kwef e̩wñ akoko e̩nyo̩ e-e̩do̩-wñ dufu; e̩ne̩bibi la akʼe̩wñ bibi kwef e̩wñ bibi-wñ dufu; todu kwef e̩wñ ololo ki dʼef e̩do̩ oñ alu ako̩la.
LUK,6,46,"E̩wñ chi ku me̩ do̩ mi ko̩ Ondu, Ondu, ku me̩ ma la che e̩wñ kʼu ka n?"
LUK,6,47,"E̩ne̩ du ki awʼugbo mi, kʼi la agbʼo̩la-mi, kʼi ache tʼeju-wñ, najiwe ñwu me̩ e̩wñ kʼi biu."
LUK,6,48,"I che̩bi e̩ne̩ ki akʼunyi, e-kʼi fʼura e̩re̩ unyi-wñ gwa jiji, tak i mʼe̩re̩ unyi-wñ du nyʼane̩ oj apata; oñ e̩gba kʼomi wobi, i mucha lewa bʼunyi le̩ ma, i la bo̩jo̩ kʼi achʼunyi le̩ iche̩ n, todu ma fʼu ko̩ o̩me̩me̩le̩."
LUK,6,49,"Ama e̩ne̩ ki agbo̩, kʼi ma la che n che̩bi e̩ne̩ ki fʼunyi ko̩ ane̩pe̩te̩, kʼi ma nʼe̩re̩ ane̩ n; tak omi mucha lewa bʼo ma, oñ i lewane̩ ababa, i la fʼunyi le̩ gwʼalache̩ tabale."
LUK,7,1,Abu kʼi fʼo̩la-wñ du ka rʼamone̩ le̩ eju kpa i gudu nyi Kapanahum.
LUK,7,2,"Oñ agboji amisoja ogume̩luʼka nʼadu kʼi che̩nʼojima ugbo-wñ kʼi acho̩ga, i ache ki ku."
LUK,7,3,"Oñ abu kʼi gbʼinabali Jisus, i fʼabogijo amaJu kpuche̩ nyʼugbo owñ, arodubʼo̩ kʼi wa jadu adu-wñ."
LUK,7,4,"E̩gba ku ma lewʼugbo Jisus, ma gboko̩bʼo̩ kpakaa, ma kakini, E̩ne̩-i nyo̩ bʼe̩wñ-i jo̩ kʼe̩ che ñw u,"
LUK,7,5,"todu i afe̩do̩ abo-ichi-wa, owñ la fʼunyi ujeju-wa le̩ ko̩ ñw a."
LUK,7,6,"Oñ Jisus lebʼuma. Tak e̩gba kʼi ma jiji rʼunyi le̩ ge̩ n, agboji amisoja le̩ fʼamonuku-wñ kpe̩ nyʼugbo-wñ, i ka ñw u kakini, Ondu, e̩ ki chʼo̩la-we̩ akanya n; todu u nyo̩ bo̩jo̩ kʼe̩ gudu tʼofe ojokunyi-mi n;"
LUK,7,7,"todabe̩le̩, oñ u ma fʼibe-mi lo ka kʼomi onugo nyo̩ bo̩jo̩ kʼu nawʼugbo we̩ n; e̩ ki muda kʼo̩laʼka, tak o̩ga imo̩to̩-mi le̩ atakpa."
LUK,7,8,"Todu omi onugo dʼef o̩da, amisoja la jʼef o̩wo̩-mi; u naka ñw e̩ne̩-i ka ki Lo ke, i la alo; naka ñw e̩ne̩ omune̩ ka ki Lewa, i la awa; naño̩ ka ñw adu-mi kakini, Che e-kide̩, i la ache."
LUK,7,9,"Oñ abu ku Jisus gbʼo̩la e̩wñ kide̩ i yaye-wñ, tak i murida ka ñw o̩wo̩ amone̩ ku ma tʼo̩ ubi kakini, Naka ñwu me̩ kakini, I chaka chʼoj ane̩ Israe̩l u li e̩do̩-ekono nana e̩ge-i n."
LUK,7,10,"Tak e̩gba kʼabo ku ma kpe̩ ma wa le̩ mudakubi wʼunyi, ma fʼadu le̩ li abu kʼi nʼo̩lafia."
LUK,7,11,"Tak ileatu ubi e-le̩, i nyʼewoʼka ku ma do̩ ko̩ Nen; amako̩che̩-wñ kpʼo̩wo̩-amone̩ nana ño̩ lebʼo̩."
LUK,7,12,"Oñ abu kʼi me̩ru alaku ewo le̩ awa, me̩ go, ma nʼoku one̩ dufu, o̩mokpono iye-wñ i che, iye-wñ le̩ la chʼo̩yaukuo̩ko̩; o̩wo̩ abewo le̩ otemeje manyʼu."
LUK,7,13,"Tak abu kʼOndu li u, ejumomi-wñ je̩ ñw u n, oñ i ka ñw u kakini, E̩ raku n."
LUK,7,14,"Tak i mute̩wa ado̩wo̩kadʼakpata-wñ, oñ abo ku ma nʼe̩ kwodago. Tak i kakini, Okolobia, uwe̩ naka ñw u, kwane̩!"
LUK,7,15,"Tak e̩ne̩ ki ku le̩ kwane̩ gugu, oñ i chane̩ eko̩la. Tak i mʼu du ñw iye-wñ."
LUK,7,16,"Oñ ailo fʼabo du mu; ma la kwodojima ñw O̩jo̩ kakini, Akache̩ lile kwane̩ ef uwa-i, O̩jo̩ lewa fejudo abo-wñ me̩."
LUK,7,17,Oñ inabali o̩la-wñ le̩ kwodufu tef o̩gbo̩ ane̩ Judia du kpai ane̩ du ki lʼo daka.
LUK,7,18,Amako̩che̩ Jo̩n la mʼe̩wñ-i du duka ñw u.
LUK,7,19,"Taku Jo̩n fʼamako̩che̩-wñ meji do̩ wʼugbo-wñ, oñ i kpe̩ ma nyʼugbo Ondu kakini, Uwe̩ chʼe̩ne̩ ki awa le̩, abe̩k a aneju e̩ne̩ omune̩?"
LUK,7,20,"Oñ abu kʼaboke̩le̩ le̩ lewʼugbo-wñ ma kakini, Jo̩n kʼi ache baptism le̩ fʼuwu kpe̩ wʼugbo we̩ kakini, Uwe̩ chʼe̩ne̩ ki awa le̩, abe̩k a aneju e̩ne̩ omune̩?"
LUK,7,21,"Ef adiko auwa le̩, i je̩ ñw o̩ga kpai o̩pe̩cha kpai afu ibi kwo bʼamone̩ wewe te̩; i ño̩ mʼugane̩ du chʼamafeju wewe ele ufe̩de̩nyo̩ ge̩."
LUK,7,22,"Tak i dohi ñwu ma kakini, Me̩ nyʼadʼinabali e̩wñ ku me̩ li ku me̩ la gbo̩ ñwu Jo̩n; amafeju agane̩, amachika alule̩, o̩la ame̩no̩ga ikpemute akwo hiolo; amajeti agbo̩la, ma jʼakʼabo ki ku kwane̩, ma jʼajʼuche̩nyo̩ rʼame̩nale;"
LUK,7,23,e̩ne̩ ki ma la dʼo̩la-wñ hi efu mi n gbede.
LUK,7,24,"Oñ abu kʼamonuche̩ Jo̩n kwo bʼo̩mo̩ te̩, i chane̩ eka o̩la Jo̩n ñw o̩wo̩-amone̩ le̩ kakini, E̩wñ me̩ dufu nyʼaje̩tachi ago le̩ taa? Ikpo e-kʼafu amiejo ofo?"
LUK,7,25,"E̩wñ me̩ muda ledufu ali ke? One̩ kʼi dʼe̩wñ newu newu tʼo̩la? Me̩ go, abo ku ma nyi otogbo ojima ku ma la jʼachile̩ ef unyi amonu ma jo̩."
LUK,7,26,"Mak e̩wñ me̩ ledufu ku me̩ li? Akache̩? Eba, naka ñwu me̩, i laño̩ che tʼakache̩ le ololo."
LUK,7,27,"E̩ne̩-i chʼe̩ne̩ ku ma ko̩ o̩la-wñ tane̩ kakini,"
LUK,7,28,"Naka ñwu me̩ kakini, I nʼe̩ne̩ du ki tu Jo̩n le ef abo kʼabobule̩ bi n; e̩ne̩ ki muda nya ef ojane̩ O̩jo̩ tʼowñ le."
LUK,7,29,"Tak amone̩ du ku ma gbo̩, kpai amagbo̩kane̩ dale ñw O̩jo̩ abu ku ma che ma baptism e-Jo̩n."
LUK,7,30,"Ama amaFarisi kpai amamoli o̩lo̩da de̩ya kpo̩ e̩wñ kʼO̩jo̩ neku le̩ ñw o̩la-ma, abu ku ma ma je̩ ñw u che ma baptism n."
LUK,7,31,Todule̩ e̩wñ nadu abo o̩gba-i wawe-wñ? E̩wñ ma bi taa?
LUK,7,32,"Ma chebi abimo̩to̩ ku ma jʼef aja akwado̩ omune̩ kakini,"
LUK,7,33,"Todu Jo̩n kʼi ache baptism lewa, i la jʼakala n, i la ñmʼomi-achiwebete̩ma n, taku me̩ kakini, I chenʼebili."
LUK,7,34,"O̩ma One̩ lewa aje̩ añmo̩, oñ me̩ kakini, Me̩ go, one̩ ki chʼachʼajefu kpʼañmʼomi-achiwebe̩te̩ma de̩, onuku amagbo̩kane̩ kpʼame̩nadure i che!"
LUK,7,35,Amo̩ma ibe chaka muda fʼale da ñw ibe.
LUK,7,36,Oñ e̩ne̩ Farisiʼka tene todu kʼi bʼo̩ jʼe̩wñ. Tak i mugudu tef unyi e̩ne̩ Farisi le̩ achekukane̩ kʼi jʼe̩wñ.
LUK,7,37,"Me̩ la go, onobule̩ʼka kʼi chʼe̩nadure kʼi dʼef ewo le̩, abu kʼi ma ka kʼi chekukane̩ kʼi jʼe̩wñ ef unyi e̩ne̩ Farisi le̩, i mʼugege ekpoʼka du"
LUK,7,38,"oñ i dago ubi wñ ugbo e̩re̩-wñ araku, i chane̩ echi omi aku-wñ nyʼe̩re̩-wñ, i la nʼilo-ji-wñ ali, i ño̩ nʼalu-wñ ko̩ ko̩ ño̩ ko̩ e̩re̩-wñ, oñ i nʼekpo le̩ akurʼu."
LUK,7,39,"Ama abu kʼe̩ne̩ Farisi ki dʼo̩ wa le̩ li, i ka ef e̩do̩-wñ kakini, E̩ne̩-i ma chʼakache̩ i ma ma e̩ne̩ kʼonobule̩ ki ado̩wo̩kadʼo-i che kpʼalu kʼi de̩, todabu kʼi chʼe̩nadure."
LUK,7,40,"Taku Jisus dohi ka ñw u kakini, Saimo̩n, u chenʼe̩wñ kʼu naka ñw e̩. Oñ i kakini, Akone̩wñ, ka ke."
LUK,7,41,"Amajo̩me̩ meji do̩mo̩ ku ma je̩ ato̩ko̩ʼka o̩me̩; oka nʼo̩ o̩me̩ olia oli mebie, e-ekeji la chʼolia ogue̩gwa nyoke me̩ta."
LUK,7,42,"Abu ku ma ma nʼe̩wñ ku ma du rʼo̩me̩ n, i muko che amamejeji ele. Mak e̩ne̩ ef uma afe̩do̩ owñ tule?"
LUK,7,43,"Saimo̩n la dohi kakini, Eju-mi e̩ne̩ kʼi chʼe ele tule. Oñ Jisus ka ñw u kakini, O̩kpakpa-wñ e̩ ka-i."
LUK,7,44,"Tak i murida ago onobule̩ le̩, oñ i ka ñwu Saimo̩n kakini, E̩ li onobule̩-i? U gudu wʼef unyi-we̩, e̩ la dʼomi ñwu mi tod e̩re̩-mi n; e̩ne̩-i muda chʼomi aku-wñ nyʼe̩re̩-mi, tak i du iloji-wñ li."
LUK,7,45,"E̩ dʼalu kʼomi alu n; ama akwe̩gba kʼu muguduwa, e̩ne̩-i we edʼalu ko̩ ko̩ ño̩ kʼe̩re̩-mi n;"
LUK,7,46,e̩ du ekpo kuru mi oji n; e̩ne̩-i muda dʼekpo o̩ko̩chi kuru e̩re̩-mi.
LUK,7,47,"Tod e-kide̩ naka ñw e̩ kakini, Ma tʼadure-wñ ki wewe no̩ ñw u me̩, todabu kʼi fe̩do̩ nana; ama e̩ne̩ ku ma to̩no̩ ñw u ree, e̩ne̩ le̩ afe̩do̩ ree."
LUK,7,48,"Tak i ka ñw onobule̩ le̩ kakini, Ma tʼadure-we̩ no̩ me̩,"
LUK,7,49,"tak abo ku ma chekukane̩ kpʼowñ chane̩ eka ef e̩do̩-ma kakini, E̩ne̩-i, i chaka chʼadure i ato̩no̩ ñw one̩, e̩ne̩ de̩ taa?"
LUK,7,50,"Oñ i ka ñw onobule̩ kakini, E̩do̩-ekono-we̩ fʼe̩ jadu me̩; e̩ nalo tef ure̩do̩."
LUK,8,1,"Ubile̩ i leatu i lale gu ef ewo ewo kpai o̩ja du; i nʼakoya ata, i la nʼuche̩nyo̩ ojane̩ O̩jo̩ aje̩ rʼuma; abo me̩gweji le̩ manyʼo̩ o̩la,"
LUK,8,2,"kpʼabobule̩ iche̩ka e-kʼamafu bibi kpai e̩gbo o̩la kwobʼuma te̩; abo le̩ che Me̩ri, ku ma do̩ ko̩ Magdalini, e-kʼamebili mebie kwʼef uwñ dufu,"
LUK,8,3,"kpai Joana o̩ya Chusa, adigede He̩ro̩d, kpai Susana kpai abobule̩ omune̩ ojoji wewe. Abobule̩-i nʼane̩ e-ma ache e̩wñ ñwu ma."
LUK,8,4,"Abu kʼo̩wo̩-amone̩ awa ugbo kate, kʼabo ewo ewo la awʼugbo Jisus, i ko̩la lef ita kakini,"
LUK,8,5,"Agbe̩yo̩ ledufu kʼi gbe̩ e̩yo̩-wñ; oñ abu kʼi agbe̩, iche̩ka lewane̩ eti o̩na; oñ amone̩ fʼu kpetili mane̩, ame̩we̩ ojale la mure je̩."
LUK,8,6,Omune̩ lewane̩ oj apata; oñ e̩gba kʼi fʼiga fu i kwacha rinyo̩ todu omi kʼi ma ne̩ n.
LUK,8,7,Omune̩ lewane̩ ef ikeke; tak ikeke fʼiga kpʼowñ oñ i fʼu gwebo.
LUK,8,8,"Omune̩ la lewane̩ ef ane̩ e̩nyo̩, oñ i fʼiga, i la ro̩ ogume̩lu. Abu kʼi nʼo̩la kide̩ aka, i nomudala ka nana kakini, E̩ne̩ ki nʼeti ki agbo̩, ki nagbo̩."
LUK,8,9,Tak amako̩che̩-wñ tʼowñ ene e̩wñ ki chʼoji ita-i.
LUK,8,10,"Oñ i kakini, Ma du ñw ame̩ ku me̩ mʼe̩wñ afili e-ojane̩ O̩jo̩; ma muda du ñw abo ki bo̩ ef ita; todu kʼabu ku ma gane̩ ma ki we ego, oñ abu kʼeti-ma agbʼo̩la kʼama ki we maʼoji-wñ."
LUK,8,11,Oji ita-i la de̩. E̩yo̩ le̩ chʼO̩la O̩jo̩.
LUK,8,12,"Abʼe-ku ma la jʼetʼo̩na chʼabo ku ma gbo̩; e̩gbale̩ tak Abulumone̩ awa are o̩la le̩ kwef e̩do̩-ma, tode̩gba ku ma ke̩do̩no ku ma ajadu ma."
LUK,8,13,"Abʼe-ki la jʼoji apata chʼabo ku ma mʼo̩la le̩ gba kpai uyo̩ e̩gba du ku ma gbo̩; abʼe-i muda nʼili n, ma ake̩do̩no ikoʼka, tak iko kʼajama lewa ma kwohi nyʼubi."
LUK,8,14,"Oñ e-ki ñwa tef ikeke le̩, abʼe-le̩ chʼabo ku ma gbo̩, oñ abu ku ma jʼef ejiji eda kpai e̩wñ anana kpai e̩wñ-ube̩do̩ ile̩-i alo waa i fu ma gwebo, e̩ro-ma du la agbo n."
LUK,8,15,E-ki dʼef ane̩ o̩me̩me̩le̩ le̩ chʼabo ku ma gbo̩ o̩la le̩ ef e̩do̩ o̩me̩me̩le̩ kpai e̩do̩ e̩nyo̩ ku ma mʼu ne̩ gaga ku ma la fe̩do̩lichi are̩ro.
LUK,8,16,"I la nʼe̩ne̩ du kʼi adʼuna tʼagege kʼi adu e̩wñ eku bʼo ma n, i la adʼu tʼofe ate̩ n; chai oj akete i adʼu ne todu kʼabo ku ma agudu wʼo̩mo̩ ki li ugane̩ le̩."
LUK,8,17,Todu i nʼe̩wñ du ki maja ki ma atejugede n. I la nʼe̩wñ du ku ma du maja ku ma awe ema n kʼi ma la awe ekwotejugede n.
LUK,8,18,"Todule̩ me̩ nago alu ku me̩ gbo̩; todu e̩ne̩ kʼi la ne̩, ma adʼu mʼo̩ ñw u; oñ e̩ne̩ du ki ma ne̩ n, i chaka chʼe̩wñ kʼi do̩ kʼi ne̩, ma la amʼe-le̩ du kwobʼo̩ te̩."
LUK,8,19,"Tak iye-wñ kpai amo̩maye-wñ wʼugbo kʼi de̩, ma la neke tʼugbo-wñ n tod o̩wo̩-amone̩."
LUK,8,20,"Oñ ma mʼu du ka ñw u kakini, Iye-we̩ kpai amo̩maye-we̩ dago jʼo̩do̩da, i dʼuma e̩do̩ ku ma li uwe̩."
LUK,8,21,"I muda dohi ñwu ma kakini, Iye-mi kpʼamo̩maye-mi chʼabo ku ma jʼagbo̩ O̩la O̩jo̩ ku ma la ache teju-wñ."
LUK,8,22,"Tak i leatu o̩jo̩ʼka i kwotʼo̩ko̩ʼka kpʼamako̩che̩-wñ, oñ i ka ñwu ma kakini, A ki mʼoduda-i daba tʼejʼano̩mo̩, taku ma muhibʼane̩ te̩."
LUK,8,23,"Oñ abu ku ma gwʼo̩ko̩ alo, olu fʼu mu; tak afu lile chane̩ eju bʼeju oduda le̩ ma, oñ o̩ko̩ la chane̩ eko̩ ñw omi, oñ ma gbali jo̩."
LUK,8,24,"Taku ma lewʼugbo-wñ aji owñ olu, ma kakini O̩dafe̩, O̩dafe̩, a alenyo̩! Oñ i mʼolu ji, adejurʼafu kpai o̩gba-gba-gba e-omi le̩; tak i we, oñ o̩mo̩ bo̩ hiolii."
LUK,8,25,"Tak i ka ñwu ma kakini, Ugbo e̩do̩-ekono-me̩ de̩? Ma la railo, ma kwoyaye, ma ko̩la ñw o̩la-ma kakini, E̩ne̩ de̩-i taa? I chaka chʼomi kpai afu, i añwa ñwu ma, ma la gbʼo̩la-wñ gbo̩?"
LUK,8,26,Taku ma lewa mʼane̩ abo Ge̩rasa ki kpejuru Galili le̩.
LUK,8,27,"Oñ abu kʼi kwʼef o̩ko̩ tʼane̩, e̩ne̩ke̩le̩ʼka kʼi nʼame-bili kwʼef ewo le̩ lewa de kpai owñ; i kʼukpo nyʼo̩la kpo̩kpe̩, i la gugu ef unyi du n chai ef ache̩ku."
LUK,8,28,"Oñ abu kʼi fu Jisus li, i fʼukwa kwa afiane̩ o̩gba-wñ, i domudago kakini, E̩wñ chʼe-mi kpai uwe̩, Jisus, uwe̩ O̩ma O̩jo̩ Chamachala? narodubʼe̩ kʼe̩ we eje̩ ñwu mi li uwa."
LUK,8,29,"Todu i do̩mo̩ aka ñw afu ki ma de̩hiolo n le̩ kʼi kwʼef e̩ne̩ le̩ dufu. Todu i te̩tamʼe̩ne̩ le̩ o̩gbe̩nugbe̩ oñ ma kʼagba nyʼowñ o̩wo̩ kpai e̩re̩ adidewñ; i muda fʼigbaligba jada, oñ ebili fʼowñ ne tʼaje̩tachi."
LUK,8,30,"Taku Jisus tʼo̩ ene kakini, Ab odu-we̩ ko̩? Oñ i kakini, Lijio̩n; todabu kʼamebili wewe mugudu tef uwñ."
LUK,8,31,Taku ma gbo̩ko̩bʼo̩ kʼi we eñwañwu ma ku ma kwʼo̩mo̩ nyʼef o̩lo̩ulu.
LUK,8,32,Amoko wewe la dujo̩ oj uwo o̩mo̩ ajije̩; oñ ma gbo̩ko̩bʼo̩ todu kʼi je̩ ñwu ma nyʼef abʼe-le̩. Tak i je̩ ñwu ma.
LUK,8,33,"Tak amebili kwobʼef one̩ le̩ te̩ oñ ma mugudu rʼef amoko le̩; tak ujo̩ amoko gwo̩ko̩ gwo̩ru o̩gba tef oduda le̩, oñ ma fʼomi ñmo̩ leku."
LUK,8,34,"Oñ abu kʼabo ku ma kʼuje̩wñ ñwu ma li e̩wñ ki wache le̩, ma ra, oñ ma mʼu du ka ef ewo kpʼoj oko."
LUK,8,35,"Taku amone̩ ledufu ku ma li e̩wñ ki wache le̩, oñ ma lewʼugbo Jisus, ma la fʼe̩ne̩ kʼamebili kwobʼef uwñ te̩ le̩ li abu kʼi guane̩ e̩re̩ Jisus, ukpo dʼo̩la-wñ, ibe-wñ la lewane̩; taku ma railo."
LUK,8,36,Oñ abo ku ma fʼu li mʼu du ka ñwu ma alu ki le ku ma fʼe̩ne̩ kʼi nʼamebili le̩ jadu.
LUK,8,37,Tak ugwe̩ko̩ amone̩ ku ma jʼojane̩ ki le Ge̩rasa daka bi u kʼi kwobʼuma te̩; todabu kʼailo fu ma mu nana; oñ i kwotʼo̩ko̩ le̩ mudabi.
LUK,8,38,"Oñ e̩ne̩ke̩le̩ kʼamebili kwʼef uwñ dufu le̩ narodubʼo̩ kʼi dʼugbo-wñ; ama i je̩ ñw u lo, i kakini,"
LUK,8,39,"E̩ mudakubi tʼunyi-we̩, kʼe̩ la choli aluka e̩wñ du kʼO̩jo̩ che ñw e̩. Tak i le owñ, i nʼakoya aluka e̩wñ du ku Jisus che ñw u le̩ ata ugbo du ef ewo le̩ chaka."
LUK,8,40,"Oñ e̩gba ku Jisus mudabi wa, o̩wo̩-amone̩ yo̩ ñw u todu o̩chaka-ma jʼadeju-wñ."
LUK,8,41,"Me̩ la go, e̩ne̩ke̩le̩ʼka kʼodu-wñ ko̩ Jairo̩s kʼi chʼagboji unyi-ujeju lewa, awane̩ e̩re̩ Jisus, oñ i gbo̩ko̩bʼo̩ kʼi wʼunyi-wñ;"
LUK,8,42,"todabu kʼi nʼo̩ma okpono kʼi chʼonobule̩, kʼo̩do̩-wñ dab o̩do̩ me̩gweji, kʼi ache kʼi ku."
LUK,8,43,"Tak onobule̩ʼka kʼe̩bie̩-wñ ma nʼeda gbogbo o̩do̩ me̩gweji n, kʼi la mʼe̩wñ udiñmino-wñ du ko kpabie̩ ugbo amobochi, e̩ne̩ du la bo̩jo̩ kʼi ache o̩ga-wñ kpa n,"
LUK,8,44,onobule̩ le̩ lʼubi-wñ wa oñ i dʼo̩wo̩kadʼojaja eti afe̩-wñ; oñ e̩re̩re̩le̩ e̩bie̩-wñ ki aru le̩ muda.
LUK,8,45,"Taku Jisus kakini, E̩ne̩ dʼo̩wo̩kado mi? Oñ abu kʼo̩chaka-ma re̩, Pita kpʼabo ku ma jʼugbo-wñ kakini, O̩dafe̩, o̩wo̩-amone̩ ku ma donyʼuwe̩ daka ku ma la ake̩che̩ bʼuwe̩ ma-i!"
LUK,8,46,"Ama Jisus kakini, E̩ne̩ʼka do̩wo̩kado mi le̩; todu omi chema kʼukpahiu kwʼef umi dufu."
LUK,8,47,"Oñ abu kʼonobule̩ le̩ li ka kʼi ma maja ñwu Jisusi n, i lewa kpai o̩la-ega afiane̩ o̩gba-wñ, oñ i mudu ka eju amone̩ le̩ du e̩wñ ki chi kʼi do̩wo̩kadʼo, kpai alu kʼo̩la-wñ takpa e̩re̩re̩le̩."
LUK,8,48,"Oñ i ka ñw u kakini, O̩ma-mi onobule̩, e̩do̩-ekono-we̩ fʼe̩ jadu me̩; e̩ nalo tef ure̩do̩."
LUK,8,49,"Abu kʼi nʼo̩la aka ta, e̩ne̩ʼka kwʼunyi agboji unyi-ujeju le̩ wa kakini, O̩ma-we̩ onobule̩ leku me̩; e̩ ki che Akone̩wñ le̩ akanya ge̩ n."
LUK,8,50,"Ama abu ku Jisus gbʼo̩, i dohi ñw u kakini, E̩ ki railo n; chai eke̩do̩no e ke̩do̩no kate taku ma ajadu-wñ."
LUK,8,51,"Oñ abu kʼi lewa unyi le̩ i je̩ ñw e̩ne̩ du ki guduwʼef unyi kpʼowñ n, chai Pita kpai Jo̩n kpai Jeme̩s kpʼata imo̩to̩ onobule̩ le̩ kpʼiye-wñ."
LUK,8,52,"Oñ o̩chaka-ma jo̩ araku, kpai ekʼo̩wo̩ fiʼe̩do̩ tod uwñ; ama i kakini, Me̩ ki raku n, todu i ku n, chai olu i ale̩ le̩."
LUK,8,53,"Taku ma dokanyi rʼowñ oji, todabu ku ma chema ka kʼi leku."
LUK,8,54,"I muda gwo̩nyʼu o̩wo̩, i dʼomu kakini, O̩ma kwane̩!"
LUK,8,55,"Tak afu-wñ mudabiwa, oñ i kwane̩ e̩re̩re̩le̩; tak i ñwañwu ma ku ma dʼe̩wñ ñw u je̩."
LUK,8,56,Tak ibe ata-wñ kpʼiye-wñ mukpatuka; i la ka ñwu ma ku ma we eka e̩wñ ki wache le̩ ñw e̩ne̩ du.
LUK,9,1,"Tak abu kʼi fʼabo me̩gweji le̩ do̩wajo̩, i dʼukpahiu kpʼo̩da amebili chaka kpʼo̩ga e̩chekpa ñw ma."
LUK,9,2,"Tak i fʼuma kpe̩ olo ku ma nyʼatakoya ojane̩ O̩jo̩, ku ma laño̩ fʼe̩gbo̩ ame̩ne̩gbo o̩la chekpa."
LUK,9,3,"Oñ i ka ñw ma kakini, Me̩ nʼe̩wñ du lo tod ule̩-me̩ n, tʼo̩kpa, tʼikpa, tʼuje̩wñ, tʼo̩ko̩; me̩ ki la nʼafe̩ meji n."
LUK,9,4,"Unyi du ku me̩ la gudu tʼo̩, o̩mo̩ me̩ jo̩; o̩mo̩ me̩ la adufu kwo."
LUK,9,5,"Oñ aluka amone̩ du ku ma ko̩ eyo̩ ñw me̩, abu ku me̩ kwʼef ewo le̩ dufu, me̩ fʼebutu-wñ gbanyo̩ bʼe̩re̩-me̩ te̩ kʼi gbibenu nyʼuma."
LUK,9,6,"Taku ma kwʼo̩mo̩ dufu, oñ ma tʼewo ewo ale, ma nʼuche̩nyo̩ aje̩; ma la nʼo̩ga amone̩ ache ugbo du."
LUK,9,7,"Oñ He̩ro̩d ajo̩fe̩ Te̩trark le̩ gbʼinabali e̩wñ du ki wache le̩; i la fitʼowñ eju, tod iche̩ka ka ku ma mu Jo̩n du dajikwane̩ kwef abo ki ku;"
LUK,9,8,iche̩ka la ka kʼE̩laija kwotejugede; abomune̩ la ka kʼakache̩ igbeleʼka mudajikwane̩ le̩.
LUK,9,9,"Ama He̩ro̩d kakini, Omi fu Jo̩n oji ko̩da; ama e̩ne̩ kʼu nagbo̩ e̩wñ abe̩i o̩la-wñ ño̩ chʼe̩ne̩ ge̩? Oñ i feju eli u."
LUK,9,10,"Tak abu kʼame̩nukpuche̩ mudakubi wa, ma fʼe̩wñ du ku ma che choli ñw u. Tak i mʼuma ko, ahi tʼo̩wo̩ʼka tef ewo ku ma do̩ ko̩ Be̩tsaida."
LUK,9,11,"Ama abu kʼo̩wo̩-amone̩ le̩ fʼu ma, ma tʼo̩ ubi; i la yo̩ ñwu ma, i ko̩la e̩wñ ojane̩ O̩jo̩ ñwu ma, oñ i fʼo̩ga abo kʼeku o̩ga eche aku ma chekpa."
LUK,9,12,"Oñ ane̩ chane̩ elo̩; oñ abo me̩gweji le̩ lewa aka ñw u kakini, Je̩ ñw o̩wo̩ amone̩-i ku ma lo, ku ma nyʼef ewo ewo kpʼojoko ki lʼuwa de daka-i, ku ma ru, ku ma la li uje̩wñ; todabu kʼa jʼugbo ki chʼaje̩tachi-i."
LUK,9,13,"I muda ka ñwu ma kakini, Ame̩ ki kʼe̩wñ ñwu ma je̩. Ma kakini, E-kʼa ne̩ tʼakala me̩lu kpai e̩ja meji le n; chai e̩gba kʼa nyʼala e̩wñ ñw amone̩-i chaka du je̩."
LUK,9,14,"Todu aboke̩le̩ ma dab icham me̩fa nyʼo̩gwo̩ko̩. Oñ i ka ñw amako̩che̩-wñ kakini, Me̩ je̩ ñwu ma chekukane̩ uche̩ uche̩ ooje ooje."
LUK,9,15,"Oñ ma fʼabe̩le̩ che, ma je̩ ñw o̩chaka-ma chekukane̩."
LUK,9,16,"Tak abu kʼi mʼakala me̩lu kpai e̩ja meji le̩ ko, i chʼeju go ojale, i fʼele O̩jo̩ ka nyʼu, tak i mʼu bu, oñ i mʼu ko ñw amako̩che̩-wñ ku ma dugugu o̩gba o̩wo̩-amone̩ le̩."
LUK,9,17,"Ma la je̩, oñ efu-ma chaka ko̩; taku ma mʼabubo̩-wñ ki kwu ma bo̩ ko, i chʼaligada me̩gweji."
LUK,9,18,"Tak ileatu abu kʼowñ kate do̩mo̩ achadua, amako̩che̩-wñ jʼugbo-wñ; oñ i tʼuma ene kakini, E̩ne̩ oñ amone̩ aka kʼomi che?"
LUK,9,19,"Ma dohi kakini, Jo̩n kʼi ache baptism le̩; abomune̩ muda aka kʼE̩laija, abomune̩ la aka kʼakache̩ igbeleʼka mudajikwane̩."
LUK,9,20,"Tak i ka ñwu ma kakini, Ame̩ fa, e̩ne̩ oñ ame̩ ka kʼomi che? Oñ Pita dohi kakini, Kraist e-O̩jo̩."
LUK,9,21,"Ama i fʼuma eti, iño̩ka ku ma we eka ñw e̩ne̩ du,"
LUK,9,22,"i kakini, O̩ma One̩ ali uwa wewe tila, kʼabogijo kpai amagboji amatama kpai amako̩takada ki laño̩ kʼo̩, ku ma ñʼadʼu kpa ge̩, tak o̩jo̩ e̩ke̩ta-wñ ma adʼu dajikwane̩ ge̩."
LUK,9,23,"Tak i ka ñw o̩chaka amone̩ kakini, Iche̩wñ ki dʼone̩ e̩do̩ kʼi kadʼumi ubi awa, i ki fʼaire̩ o̩la-wñ re̩ kʼi namʼoli uku-wñ du o̩jo̩ñwa o̩jo̩ñwa, kʼi lewa tʼumi ubi."
LUK,9,24,"Todu e̩ne̩ du kʼi dʼowñ e̩do̩ kʼi jadu oji o̩la-wñ adʼu tinyo̩; e̩ne̩ du ki la adʼoji o̩la-wñ tinyo̩ todu mi, e̩ne̩ le̩ ajadu-wñ."
LUK,9,25,"Todu one̩ mʼo̩gbo̩ ile̩ du gba nyʼo̩wo̩, kʼi mʼoji o̩la-wñ du tinyo̩ abe̩k i dʼu chofu ugbo ile kʼi aje̩ de̩?"
LUK,9,26,"Todu e̩ne̩ du kʼi achanyo̩ mi kpai o̩la-mi, O̩ma One̩ achanyo̩ e̩ne̩ le̩ e̩gba kʼi lewa ef ojima e-wñ kpai e-Ata kpʼe-amonuche̩ kiafo̩."
LUK,9,27,"Ama nakʼochochi ñwu me̩ kakini, Abo iche̩ka jʼef abo ku ma dago jo̩-i ki ma nʼugbo du kʼuku akado ma n gbogbo tʼe̩gba ku ma fejudʼojane̩ O̩jo̩."
LUK,9,28,Oñ i leatu dabe̩ne̩ kʼo̩jo̩ me̩jo̩ kʼi kʼo̩la kide̩ i mu Pita kpai Jo̩n kpai Jeme̩s ko oñ i mute̩gu tʼoj uwo le̩ kʼi chadua.
LUK,9,29,"Tak i leatu echadua kʼi achadua alu kʼeju-wñ de̩ murida ojoji, oñ afe̩-wñ chane̩ edefufu kʼi abʼeju je̩."
LUK,9,30,"Me̩ la go, aboke̩le̩ meji bʼo̩ chʼoluka, owñ che Mose̩s kpʼE̩laija,"
LUK,9,31,"ku ma tejugede ef ojima, oñ ma nʼo̩la elo kʼi alo aka, owñ chʼe-kʼi ache kʼi kpoji Je̩rusale̩m."
LUK,9,32,"Eju Pita kpai abo ku ma jʼugbo-wñ la woji ñw olu; ama abu ku ma moluji jali, ma li ojima-wñ kpʼaboke̩le̩ meji-i ku ma dago kpenyʼu."
LUK,9,33,"Tak i leatu abu kʼabo le̩ nate̩ ubi bʼo̩ te̩, Pita ka ñwu Jisus kakini, O̩dafe̩, i chʼo̩me̩me̩le̩ ñw a kʼa jʼemi; awa ki fʼebu me̩ta mu, oka ki chʼutodu we̩, oka ki chʼutodu Mose̩s, oka ki chʼutodu E̩laija—i ma e̩wñ kʼi aka n."
LUK,9,34,Oñ abu kʼi nʼo̩la-i aka akpa ojaleʼka lewa debono ma; oñ ma railo abu ma agudu tef akpa le̩.
LUK,9,35,"Tak omuko̩laʼka ka kwʼef akpa le̩ kakini, Owñ-i chʼO̩ma-mi kʼu chi; me̩ gbʼo̩la-wñ!"
LUK,9,36,"Oñ eka kʼomuko̩la le̩ ka, ma fu Jisus kate li o̩mo̩. Taku ma chechi, ma la dʼe̩wñ du ku ma li le̩ ka ñw e̩ne̩ du iko le̩ n."
LUK,9,37,"Oñ i leatu o̩jo̩ñwa-wñ abu ku ma gwo̩ru kwʼoj uwo le̩ wane̩, o̩wo̩-amone̩ nana de kpʼowñ."
LUK,9,38,"Me̩ la go, e̩ne̩ke̩le̩ʼka ef o̩wo̩-amone̩ le̩ nakwa kakini, Akone̩wñ, narodubʼe̩ kʼe̩ go o̩ma-mi e̩ne̩ke̩le̩, todu owñ chʼo̩ma-mi okpono;"
LUK,9,39,"e̩ la go, afuʼka amʼu, tak achigili ukwa afʼo̩ alu; oñ i achʼo dab ajukpakpa, alu-wñ la awuwowo, i aguche̩ ye̩ge̩ye̩ge̩, akanya i la che tak afu le̩ ki kwobʼo̩ o̩la te̩,"
LUK,9,40,"u la rodubʼamako̩che̩-we̩ ku ma nʼo dufu, ma muda neke che n."
LUK,9,41,"Taku Jisus dohi kakini, Abo o̩gba ku me̩ ko̩ eke̩do̩no ku me̩ ño̩ murida bʼo̩na te̩, gbogbo nyʼe̩gba nadʼugbo me̩, kʼu naje̩ kpai ame̩ taa? Mʼo̩ma-we̩ du wʼemi."
LUK,9,42,"Oñ abu kʼi awa, ebili le̩ fʼu ro̩ fiane̩, i la chʼo dab ajukpakpa. Taku Jisus dejurʼafu ki ma de̩hiolo n le̩, oñ i fʼo̩ga imo̩to̩ le̩ chekpa, tak i mʼu dudabi ñw ata-wñ."
LUK,9,43,Oñ ibe takpa rʼo̩chaka-ma efu noj e̩gahi elile e-O̩jo̩-i.
LUK,9,44,O̩la-i ki natunyʼume̩ eti; todu ma ache ku ma dʼO̩ma One̩ tef o̩wo̩ amone̩.
LUK,9,45,"Ma muda mʼofe e̩wñ kʼi ka-i n, e̩wñ bʼo̩la le̩ ma todu ku ma ki we eli oji-wñ; ma la railo etʼowñ ene oji o̩la kʼi ka-i."
LUK,9,46,"Tak iñwa chi ñwu ma, e̩ne̩ ki tʼomune̩ le̩ efu-ma."
LUK,9,47,"Ama abu ku Jisus li ibe ku ma kpe̩ ef e̩do̩-ma-i, i mʼimo̩to̩ kekeleʼka du, oñ i mʼu du dago akolo-wñ;"
LUK,9,48,"tak i ka ñwu ma kakini, E̩ne̩ du ki agba imo̩to̩ kekele-i ef odu-mi, omi i gba le̩, oñ e̩ne̩ du kʼi agba mi, e̩ne̩ kʼi kpe̩ mi wa i agba le̩; todu e̩ne̩ ki nya efu me̩ chaka, e̩ne̩ le̩ gbe̩gbe̩."
LUK,9,49,"Oñ Jo̩n dohi kakini, O̩dafe̩, a fʼe̩ne̩ʼka li kʼi do̩mo̩ ane amebili dufu ef odu-we̩, tak a kpo̩na nyʼu todabu kʼi ma tʼo̩kpa kate kpʼawa n."
LUK,9,50,"Oñ Jisus ka ñw u kakini, Me̩ ki kpo̩na nyʼu n; todu e̩ne̩ kʼi ma chʼagwunyʼume̩ n, e̩ne̩-me̩ i che."
LUK,9,51,"Oñ i leatu e̩gba kʼadiko ku ma amʼowñ gba nyʼate̩ me̩rejo̩, i fʼeju-wñ gwanyi elo tu Je̩rusale̩m,"
LUK,9,52,"oñ i fʼamonuche̩ kpe̩ dʼo̩gba-wñ; oñ ma nyʼagudu tef ewo abo Samariaʼka, ku ma ñw e̩wñ chetane̩ ñw u."
LUK,9,53,Ma la gbʼowñ n todabu kʼeju-wñ kadʼenyi Je̩rusale̩m.
LUK,9,54,"Oñ abu kʼamako̩che̩-wñ, Jeme̩s kpai Jo̩n fʼu li ma kakini, Ondu, i dʼuwe̩ e̩do̩ kʼa ka ñw una ki kwʼefojale wa kʼi fʼuma lie̩ ma ne̩?"
LUK,9,55,Ama i murida adejuru ma.
LUK,9,56,Oñ ma legudu tʼewo omune̩.
LUK,9,57,"Abu ku ma dʼej o̩na alo, e̩ne̩ʼka ka ñw u kakini, Natʼe̩ ubi ugbo du kʼe̩ nyi."
LUK,9,58,"Taku Jisus ka ñw u kakini, Amajo nʼura e-ma, ame̩we̩ ojale la nʼunyi, O̩ma One̩ muda nʼugbo du kʼi adʼoji-wñ lo n."
LUK,9,59,"I ño̩ ka ñw e̩ne̩ omune̩ kakini, Tʼumi ubi. Ama e̩ne̩ le̩ kakini, Ondu, je̩ ñwu mi kʼu fʼata-mi ji ejodudu ta."
LUK,9,60,"Ama i ka ñw u kakini, Tʼabo ki ku no̩ ku ma jʼoku abo e-ma ki ku, ama uwe̩ ki nalo kʼe̩ dʼo̩la ojane̩ O̩jo̩ kpogo."
LUK,9,61,"Tak e̩ne̩ omune̩ kakini, Natʼe̩ ubi, Ondu, e̩ muda je̩ ñwu mi che abo ki dʼunyi-mi agbo ejodudu ta."
LUK,9,62,"Ama Jisus ka ñw u kakini, I nʼe̩ne̩ du ki mʼo̩wo̩-wñ dudo uko̩che̩ kʼi la ñʼadejubi, kʼi anyo̩ bʼojane̩ O̩jo̩ jo̩ n."
LUK,10,1,"Ubi e̩wñ kide̩ Ondu mʼabo ojoji omune̩ o̩gbo̩ me̩ta nyoke me̩gwa chi, oñ i fʼuma kpe̩ eji eji o̩gba-wñ, tef ewo du kpai ugbo du kʼowñ onugo ache kʼi nyi."
LUK,10,2,"Oñ i ka ñwu ma kakini, E̩wñ ki bie̩ tʼoko-i tabale, ochochi, abuko̩lo̩-wñ muda de̩ ke̩e̩. Todule̩ me̩ nagbo̩ko̩bʼodu e̩wñ oko-i, todu kʼi kʼabuko̩lo̩ e̩che̩ nyʼef e̩wñ oko-wñ."
LUK,10,3,"Me̩ nalo me̩; me̩ go, omi akpʼume̩-i dabe̩ne̩ kʼamo̩mala rʼalumeji amo̩gu."
LUK,10,4,"Me̩ ki ne̩ alita n, abe̩k ikpa n, abe̩k e̩da n; me̩ ki la gwa e̩ne̩ du ej o̩na n."
LUK,10,5,"Unyi du ku me̩ la gudu tef uwñ, ejodudu me̩ kakini, Ure̩do̩ ki dʼunyi-i."
LUK,10,6,"I la che̩wñ kʼo̩ma ure̩do̩ dʼo̩mo̩, ure̩do̩-me̩ la anʼoji-wñ; i ma la dʼabe̩le̩ n, i adabi wa ñwu me̩."
LUK,10,7,"Me̩ ki la gugu ef unyi le̩ gbage̩de̩, ku me̩ je̩ ku me̩ la ñmo̩ e̩wñ ku ma ne̩ ugbo ma; todu e̩nuko̩lo̩ nyo̩ bʼo̩me̩-wñ jo̩ ku ma ra ñw u. Me̩ ki ru tʼunyi unyi ale n."
LUK,10,8,"Oñ ewo du ku me̩ gudu tʼo̩, ku ma la yo̩ ñwu me̩, me̩ naje̩ e̩wñ ku ma dugugu o̩gba-me̩;"
LUK,10,9,"me̩ ki che o̩ga abo ki ma lo̩ ñwu ma n ku ma jʼo̩mo̩ kpa, ku me̩ ka ñwu ma kakini, Ojane̩ O̩jo̩ me̩ru me̩ me̩."
LUK,10,10,"Ama ewo du ku me̩ gudu tʼo̩ ku ma ma yo̩ ñwu me̩ n, me̩ nyʼojukpologu-wñ ku me̩ kakini,"
LUK,10,11,"I chaka chʼebutu ewo-me̩ kʼi gamʼe̩re̩-wa, a agbanyo̩ bʼe̩re̩-wa te̩ rʼume̩ oji-i; i chaka dʼabe̩i ame̩ ki muda ma ka kʼojane̩ O̩jo̩ lewa anane̩ me̩."
LUK,10,12,"Naka ñwu me̩ kakini, O̩bata So̩do̩m o̩jo̩ le̩ ame̩ tʼe-ewo le̩ le."
LUK,10,13,"Atogwo ñw e̩, Ko̩raisin! Atogwo ñw e̩, Be̩tsaida! todu iche̩wñ ku ma ma fʼuko̩lo̩ ukpahiu ku ma che ef ume̩ le̩ che efu Taya kpai Saido̩n ma ma miberida kpo̩kpe̩ me̩, ma ma mʼukpo-eku ko nyʼo̩la agugu ef elulu me̩."
LUK,10,14,E-Taya kpai Saidon la ame̩ tʼe-me̩ le o̩jo̩ ajo̩.
LUK,10,15,"Oñ uwe̩, Kapanahum ge̩, uwe̩ ahi o̩la ne gbogbo nyʼefojale? Ma adʼe̩ wane̩ gbogbo nyʼefo̩jegu."
LUK,10,16,"E̩ne̩ ki agbʼo̩la-me̩, o̩la-mi i gbo̩ le̩; e̩ne̩ ki la feyakpo̩ me̩, omi i feyakpo̩; e̩ne̩ ki feyakpo̩ mi le̩, i feyakpo̩ e̩ne̩ ki kpe̩ mi wa."
LUK,10,17,"Abo o̩gbo me̩ta nyoke me̩gwa le̩ mudakubi wa kpai uyo̩; ma kakini, Ondu, i chaka chʼamebili ma chʼe̩kamuhite̩ ñw a ef odu-we̩."
LUK,10,18,"Oñ i ka ñwu ma kakini, U fu Setan li dab o̩mamanya kʼi da kwʼefojale wane̩."
LUK,10,19,"Me̩ go, u mʼo̩da du ñwu me̩ ku me̩ fʼamejo kpai amakpe kpetili mane̩ me̩, kpʼugbo ukpahiu e-e̩nebi le̩ chaka; i la nʼugbo du kʼe̩wñ du ache me̩ uji n."
LUK,10,20,Ama me̩ ki nayo̩ ef e-kide̩ ka kʼamafu chʼe̩kamuhite̩ ñwu me̩ n; me̩ ki muda nayo̩ todabu kʼodu-me̩ che̩ko̩ tef o̩takada efojale.
LUK,10,21,"Ef adiko auwa le̩ onugo i gwoguyo̩ ef Afu Kiafo̩, i kakini, Nagogbodʼuwe̩ Ata-mi, uwe̩ kʼe̩ chʼOndu efojale kpʼane̩-ile̩, todabu kʼe̩ mʼe̩wñ-i komaja ñw ame̩nugbeju kpai abo eju-ene̩, kʼe̩ la mʼu bite̩ ñw amo̩me̩kpa. Eba, Ata, tod abu kʼi rʼuwe̩ eju le̩ de̩."
LUK,10,22,Ata-mi kʼe̩wñ nyʼumi o̩wo̩ me̩; e̩ne̩ du la ma e̩ne̩ kʼO̩ma-i che n chai Ata; e̩ne̩ du la ma e̩ne̩ kʼAta che n chai O̩ma-i kpʼe̩ne̩ du kʼO̩ma neku ebite̩ ñw u.
LUK,10,23,"Tak i murida tugbo amako̩che̩-wñ ejubi, i kakini, Eju kʼi ali e̩wñ kʼame̩ li-i gbede!"
LUK,10,24,"Todu naka ñwu me̩ kakini, I dʼamakache̩ kpai amonu wewe e̩do̩ ku ma li e̩wñ kʼame̩ li-i, ma la li u n; ku ma la gbo̩ e̩wñ kʼame̩ gbo̩-i, ma la gbo̩ n."
LUK,10,25,"Me̩ la go, e̩ne̩ ki moli-o̩lo̩daʼka kwodago kʼi jʼowñ ma kakini, Akone̩wñ, e̩wñ nache kʼiñmi ogbegbele̩ amud e̩wñ ogu kʼu naje̩?"
LUK,10,26,"Oñ i ka ñw u kakini, E̩wñ ma ko̩ rʼef o̩lo̩da taa? Ab e̩ cho̩kalatu-wñ?"
LUK,10,27,"Oñ i dohi kakini, Uwe̩ ki fe̩do̩ Ondu O̩jo̩-we̩ kpʼe̩do̩-we̩ chaka, kpʼonugo-we̩ chaka, kpʼiñmi-we̩ chaka, kpʼibe-we̩ chaka; uwe̩ ki fe̩do̩ ekeji-we̩ dab o̩la-we̩."
LUK,10,28,"Tak i ka ñw u kakini, E̩ mʼohi o̩kpakpa du me̩; uwe̩ fʼe-le̩ che mak uwe̩ adeju."
LUK,10,29,"Ama abu kʼi dʼowñ e̩do̩ kʼi dale ñw o̩la-wñ, i ka ñwu Jisus kakini, E̩ne̩ ño̩ chʼekeji-mi ke?"
LUK,10,30,"Jisus danʼo̩la le̩ kakmi, E̩ne̩ʼka kwo Je̩rusale̩m agwo̩ru nyi Je̩riko; oñ i lewa wʼamadinya o̩wo̩; ma mʼe̩wñ o̩la-wñ da, ma la fʼowñ gwo o̩titili, taku ma kwʼo̩mo̩ le, iñmi dʼo̩wo̩ O̩jo̩ i bo̩, oñ ma tʼo̩ no̩."
LUK,10,31,"Alu kʼe̩wñ agbajiko-i atama O̩jo̩ ʼka la agwo̩ru o̩na le̩ alo, oñ e̩gba kʼi fʼu li, i lʼo̩wo̩ ekeji le."
LUK,10,32,"Abe̩le̩ ge̩, e̩ne̩ Lifaiʼka, abu kʼi lewa ugbo le̩ kʼi ño̩ fʼu li, i lʼo̩wo̩ ekeji le ge̩."
LUK,10,33,"Ama e̩ne̩ Samariaʼka, abu kʼi dʼej o̩na ule̩, i lewa ugbo kʼe̩ne̩ le̩ de̩; oñ abu kʼi fʼu li, ejumomi-wñ je̩ ñw u n."
LUK,10,34,"Tak i lewʼugbo-wñ, i fʼagbe-wñ ji, i la mʼekpo-o̩lif kpai omi achiwebe̩te̩ma du danyʼu; tak i mʼu du gugu oj o̩ke̩ke̩te̩ e-wñ onugo, oñ i mʼu du le tʼunyi uruʼka, i la fejutʼo̩."
LUK,10,35,"O̩jo̩ñwa-wñ i la mʼolia meji dudufu, oñ i muko ñw odu unyi uru le̩ i kakini, E̩ nafejutʼo̩; tak e̩wñ du kʼe̩ kpabie̩ tu e-le̩ le, e̩gba kʼu mʼoji da omi aro̩me̩ ñw e̩."
LUK,10,36,"Ef abo me̩ta le̩, e̩ne̩ chʼekeji e̩ne̩ ki wʼamadinya o̩wo̩ le̩ eju-we̩ taa?"
LUK,10,37,"Oñ i kakini, E̩ne̩ ki chʼejumomi ñw u le̩. Taku Jisus ka ñw u kakini, E̩ nalo kʼuwe̩ ki ño̩ che abe̩le̩ ge̩."
LUK,10,38,"Oñ abu ku ma alo, i gudu tef ewo ke̩ke̩ʼka; oñ onobule̩ kʼodu-wñ ko̩ Marta mʼowñ gba tef unyi-wñ."
LUK,10,39,I la nʼo̩maye onobule̩ʼka ku ma do̩ ko̩ Me̩ri kʼi la guane̩ e̩re̩ Ondu kʼi agbʼo̩la-wñ.
LUK,10,40,"Ama ibe Marta mud o̩gwo̩ko̩ noj e̩wñ wewe kʼi do̩mo̩ ache ñwu ma; oñ i lewa banʼo, i kakini, Ondu, i wʼe̩ abu kʼo̩maye-mi onobule̩ tʼomi kate no̩ kʼu che e̩wñ ñwu me̩ n? Todule̩ e̩ ka ñw u kʼi bʼumi che ke."
LUK,10,41,"Ama Ondu dohi ñw u kakini, Marta, Marta, e̩wñ ki awʼe̩ kpai e̩wñ kʼe̩ chʼakanya ugbo-wñ chewewe;"
LUK,10,42,"ama e̩wñ okate oñ eku-wñ aku; Me̩ri la mʼukpe̩ e-ki nyo̩ du me̩, ma ñʼadʼe-le̩ kwobʼo̩ te̩ n."
LUK,11,1,"Tak i leatʼabu kʼi dʼugboʼka achadua, oñ e̩gba kʼi che kpa e̩ne̩ʼka ef amako̩che̩-wñ ka ñw u kakini, Ondu, ko̩ wa adua eche, dabalu ku Jo̩n la ko̩ amako̩che̩ e-wñ."
LUK,11,2,"Oñ i ka ñwu ma kakini, E̩gba du ku me̩ chadua, me̩ ka kakini:"
LUK,11,3,E̩ ki kʼuje̩wñ ki chʼukpe̩-wu ñw a o̩jo̩ñwa o̩jo̩ñwa.
LUK,11,4,E̩ ki la tʼadure-wa no̩ ñw a; todu awa onugo la ato̩no̩ ñw e̩ne̩ du kʼi jʼuwa o̩me̩. E̩ ki ne̩ wa nyʼef ajama n.
LUK,11,5,"Tak i ka ñwu ma kakini, E̩ne̩ dʼef ume̩ kʼi nʼonuku kʼi anyʼugbo-wñ iñaliña odu aka kakini, Onuku, fʼakala me̩ta me̩ ñwu mi;"
LUK,11,6,"todabu kʼonuku-miʼka kwo ule̩ wʼugbo mi, u la nʼe̩wñ kʼu nadʼu gu o̩gba-wñ kʼi je̩ n;"
LUK,11,7,"tak e̩ne̩ le̩ adohi kwʼejefu kakini, E̩ ki che mi akanya n; o̩na che̩re me̩, abimo̩lo̩-mi jʼugbo mi oj ate̩; u neke kwane̩ kʼu kʼo ñw e̩ n?"
LUK,11,8,"Naka ñwu me̩ kakini, I ma chaka chʼe-onuku-wñ adʼu kwane̩ kʼi ko ñw u n, tod ebi o̩lafi kʼi abi i la akwane̩ kʼi kʼo ñw u alu du kʼi nʼeku-wñ."
LUK,11,9,"Abe̩le̩ omi aka ñwu me̩-i kakini, Me̩ nabi taku ma adʼu ñwu me̩; me̩ feju taku me̩ ali; me̩ do̩wo̩ko̩na taku ma abi o̩na ñwu me̩."
LUK,11,10,"Todu e̩ne̩ du ki abi, agba; e̩ne̩ ki la afeju, ali; oñ e̩ne̩ ki ado̩wo̩ko̩na, ma abi o̩na ñw u."
LUK,11,11,"E̩ne̩ dʼef ume̩ ki chʼata o̩ma, kʼo̩ma-wñ abiʼu akala, kʼi adʼokuta ñw u? abe̩k e̩ja, kʼi adʼejo ñw u koji e̩ja?"
LUK,11,12,"abe̩k kʼi la abi e̩ge̩ fa, i adʼakpe ñw u?"
LUK,11,13,"Todule̩ iche̩wñ kʼame̩ ku me̩ chʼame̩ne̩bibi chema alu ku me̩ adʼe̩wñ ki nyo̩ che amo̩ma-me̩ ele, onu monu oñ Ata ki dʼefojale adʼAfu Kiafo̩ che abo ku ma bi owñ ele tule taa?"
LUK,11,14,Tak i do̩mo̩ anʼebili kʼi chʼajalu dufu. Oñ i leatu abu kʼebili le̩ kwodufu ajalu le̩ kwoko̩la; tak o̩wo̩ amone̩ le̩ kwoyaye.
LUK,11,15,"Ama iche̩ka ef uma kakini, Bee̩lze̩bul ki chʼagboji amebili le̩ oñ i adu nʼamebili dufu."
LUK,11,16,Abomune̩ ojoji feju ujiwe kʼi kwʼefojale ugbo-wñ ku ma jʼowñ ma.
LUK,11,17,"Ama abu kʼi chema ibe ki dʼef uma, i ka ñwu ma kakini, Ojane̩ du ki mudareji ku ma chagwunyu o̩la-ma adʼalache̩; oñ unyi alo̩ bʼunyi ma."
LUK,11,18,"I la che̩wñ ku Setan mudareji kʼi la chagwunyu o̩la-wñ, abʼojane̩-wñ ale kʼi adago? todabu ku me̩ ka kʼu ne̩ Bee̩lze̩bul anʼamebili dufu."
LUK,11,19,"I la che̩wñ kʼomi ane Bee̩lze̩bul anʼamebili dufu, e̩ne̩ oñ amo̩ma-me̩ ne̩ ane ma dufu ke? tod e-kide̩ ama chʼabo ku ma akajo̩ me̩."
LUK,11,20,"I muda che̩wñ kʼu ne̩ o̩mo̩wo̩ O̩jo̩ anʼamebili dufu, mak o̩da ojane̩ O̩jo̩ lewa bʼume̩ rume̩."
LUK,11,21,"E̩gba du kʼe̩nugbiti fʼo̩logu ji chaka adide anuku e-wñ, idu-wñ ajʼo̩mo̩ o̩lafia;"
LUK,11,22,"ama e̩gba kʼe̩ne̩ kʼi gbiti tʼowñ le lewa bʼo ma, kʼi la fʼu du, i akʼe̩wñ ogu chaka kʼi ke̩do̩no le̩, tak i akʼane̩ ogu le̩ kpe̩."
LUK,11,23,"E̩ne̩ ki ma chʼe̩ne̩-mi n chʼe̩nagwunyu mi; e̩ne̩ ki ma la bʼumi yajo̩ n, afuyagada de̩."
LUK,11,24,"E̩gba du kʼafu ki ma de̩hiolo n kwʼef one̩ dufu, i atʼale ugbo kʼi chʼe̩gbe̩ afeju uñmi, oñ abu kʼi ma li n, i akakini, Nadakubi tef unyi-mi ugbo kʼu kwo dufu le̩."
LUK,11,25,"Tak abu kʼi lewa i ali ane̩ le̩ kʼi che̩gbate̩, e̩wñ du la jʼuña-wñ."
LUK,11,26,E̩gbale̩ i anyʼakʼamafu mebie omune̩ ojoji ku ma chʼe̩ne̩bibi tʼowñ onugo le wa; taku ma mugudu adodo o̩mo̩; tak alu kʼe̩ne̩ le̩ de̩ ubiane̩ abie̩ne̩ tʼalu kʼi de̩ ejodudu le.
LUK,11,27,"Oñ i leatu abu kʼi nʼo̩la le̩ aka, onobule̩ʼka ef o̩wo̩-amone̩ le̩ domudago ka ñw u kakini, Efu onobule̩ ki fʼuwe̩ bi kpai e̩nya e̩ne̩ kʼe̩ ñmo̩ gbede!"
LUK,11,28,"Ama i kakini, Abo ku ma gbo̩ O̩la O̩jo̩ ku ma laño̩ fʼu de nʼegbede tule."
LUK,11,29,"Oñ abu kʼo̩wo̩ amone̩ wa jeju nyʼo o̩la, i chane̩ eka kakini, Abo o̩gba kide̩ chʼo̩gba bibi; ma feju ujiwe; ma la adʼujiwe du ñwu ma n, chai ujiwe Jona."
LUK,11,30,"Todu alu ku Jona mud ujiwe ñw abo Nine̩fa, abe̩le̩ O̩ma One̩ ade̩ ñw abo o̩gba kide̩ ge̩."
LUK,11,31,"Onu onobule̩ e-o̩wo̩ o̩pata o̩gane̩ le̩ akwane̩ manyʼaboke̩le̩ o̩gba kide̩ ef ajo̩ oñ i akpa ma abi; todabu kʼowñ kwʼukade ane̩-ile̩-i wa kʼi gbo̩ ofili So̩lo̩mo̩n; me̩ la go, e̩ne̩ ki tu So̩lo̩mo̩n le la dʼemi."
LUK,11,32,"Aboke̩le̩ Nine̩fa le̩ akwane̩ kpai abo o̩gba-i ef ajo̩, oñ ma akpa ma abi; todabu ku ma rʼibe da tod akoya ku Jona ta; me̩ la go, e̩ne̩ ki tu Jona le la dʼemi."
LUK,11,33,"I nʼe̩ne̩ du kʼi dʼuna tʼagege tak i adʼu gugu ef akpo n, i la adʼu tʼofe e̩wñ uñwo̩ka n, chai oji akete, todu kʼabo du ku ma guduwʼo̩mo̩ ki li ugane̩ le̩."
LUK,11,34,"Agege año̩la-we̩ chʼeju: e̩gba du kʼeju-we̩ kadʼugboʼkate, o̩gbo̩ año̩la-we̩ du chʼugane̩; ama e̩gba kʼi chʼebili, mak ano̩la-we̩ du chʼe̩chubi."
LUK,11,35,Todule̩ e̩ nafejutʼo̩ tode̩gba kʼugane̩ ki dʼef uwe̩ achʼe̩chubi.
LUK,11,36,"Todule̩ iche̩wñ kʼo̩gbo̩ año̩la-we̩ du chʼugane̩, kʼi ma nʼe̩chubi ugbo kate n, mak o̩gbo̩-wñ du achʼugane̩, dabalu ki de̩ e̩gba du kʼagege agane̩ chaa ñw e̩."
LUK,11,37,"Oñ abu kʼi nʼo̩la-i aka, Farisiʼka tʼowñ ene kʼi wa kpucho̩ ugbo-wñ: oñ i mugudu tʼejefu guane̩ kʼi jʼe̩wñ."
LUK,11,38,Oñ abu ku Farisi le̩ li abu kʼi ma dʼo̩la-wñ tunyʼomi o̩gba tak i kpucho̩ n aye-wñ je̩ ñw u n.
LUK,11,39,"Tak Ondu ka ñw u kakini, Fai, ame̩ ku me̩ chʼamaFarisi nagwʼejo̩do̩da ago kpʼugba; ejefu-me̩ muda che̩ko̩ tiili ñw e̩wñ edinya kpai e̩wñ bibi."
LUK,11,40,Ame̩ ame̩nidada! I chʼe̩ne̩ ki che ejo̩do̩da che ejefu kpo̩fo̩ n?
LUK,11,41,"Ama me̩ ki kʼe̩wñ ki jʼejefu che ele ejumomi, taku me̩ go ka kʼe̩wñ du de̩hiolo ñwu me̩."
LUK,11,42,"Ama atogwo ñwu me̩, amaFarisi! Todabu ku me̩ fʼache̩fa kpai riu kpai e̩wñ oko egini kwe̩ kwe̩ kwe̩ du kpe̩ me̩gwa ku me̩ dʼukpe̩ʼka tef unyi O̩jo̩, ama ajo̩ eka tʼo̩kpakpa, kpʼufe̩do̩ O̩jo̩, me̩ lale gudu ofo: i ma dukpe̩ ku me̩ che e̩wñ-i tila, ku me̩ la we etʼe̩wñ kibo̩ le̩ no̩ tinyo̩."
LUK,11,43,"Atogwo ñw ame̩, amaFarisi! todabu ku me̩ fe̩do̩ ugugu ojima ef unyi ujeju kpai ugwa efaja."
LUK,11,44,Atogwo ki chʼe-me̩! todabu ku me̩ dab oji e-kʼeju one̩ ma li n kʼamone̩ ku ma le oji-wñ la ma n.
LUK,11,45,"Oñ amʼoli o̩lo̩daʼka dohi ñw u kakini, Akone̩wñ, e-kʼe̩ ka le̩, e̩ ño̩ fʼawa bie̩ kpo̩fo̩."
LUK,11,46,"Tak i kakini, Atogwo ki chʼe-me̩ ku me̩ chʼamamʼoli o̩lo̩da ge̩! todabu ku me̩ kʼadu o̩bata e-kʼiñmi-wñ ma wo̩ kʼi ane̩ n nʼone̩ oji, ame̩ onugo la adʼo̩mo̩wo̩ʼka chʼadu-o̩bata-i n."
LUK,11,47,"Atogwo ñwu me̩! Todabu ku me̩ jʼako̩ ache̩ku amakache̩, kʼamata-me̩ fʼuma kpa."
LUK,11,48,"Abe̩le̩ ame̩ chʼame̩nibenu-wñ, me̩ laño̩ je̩nyu uko̩lo̩ kʼamata-me̩ che le̩: todabu kʼama fʼuma kpa, oñ ame̩ la ako̩ ache̩ku-ma."
LUK,11,49,"Tod e-kide̩ ofili O̩jo̩ ño̩ kakini, Nakpʼamakache̩ kpʼame̩nukpuche̩ nyʼugbo ma; taku ma akpa abo iche̩ka efu-ma, ma la adoli abo iche̩kibo̩;"
LUK,11,50,"todu kʼama ki feju e̩bie̩ amakache̩ chaka ku ma dudalʼo akwe̩gba ku ma kpʼe̩re̩ ile̩-i, ugbo abo o̩gba kide̩."
LUK,11,51,"Owñ chʼakwo e̩bie̩ Ebe̩l gbogbo tʼe̩bie̩ Zekaraya kʼoji-wñ lenyo̩ agbagba ubo̩ iche̩bo̩ kpʼunyi-i; ochochi, naka ñwu me̩ kakini, Ma afeju-wñ ugbo abo o̩gba kide̩."
LUK,11,52,"Atogwo ki chʼe-me̩, amam oli-o̩lo̩da! todabu kʼame̩ mʼigede uma-e̩wñ du: ame̩ onugo la gudu tʼejefu n, oñ me̩ fʼo̩na kpanyʼabo ku ma jʼagudu."
LUK,11,53,Tak abu kʼi kwʼo̩mo̩ alo amako̩takada kpai amaFarisi chane̩ ekegidi bʼo̩ nana; oñ ma tʼo̩wo̩ nyʼu efu una una kʼi ko̩la e̩wñ wewe;
LUK,11,54,ma dide-wñ ku ma mu e̩wñʼka nyʼu alu.
LUK,12,1,"Agbagba le̩, abu kʼo̩wo̩-amone̩ icham nyʼo̩gwo̩ko̩ wewe wa jʼugbokate ku ma chane̩ edʼe̩re̩ do omune̩, i chane̩ eka ñw amako̩che̩-wñ ejodudu kakini, Ame̩ ki mʼo̩la-me̩ ne̩ ugbo o̩jo̩wu amaFarisi kʼi chʼayechi."
LUK,12,2,"I nʼe̩wñ du ku ma kʼe̩wñ bʼo ma ku ma ma abi rʼeju ni n, kpʼe̩wñ kʼi maja ku ma ma ama ni n."
LUK,12,3,"E̩wñ du ku me̩ ka ef e̩chubi le̩, ma agbo̩ ef ugane̩; oñ e̩wñ ku me̩ ko̩la nyʼone̩ eti ef unyi eje-fu, ma atakoya-wñ ojokunyi."
LUK,12,4,"Oñ naka ñw me̩ ku me̩ chʼamonuku-mi, kakini, Me̩ ki railo abo ku ma kpa año̩la ofo n, ku ma ma ne̩ e̩wñ du ku ma neke che tʼe-le̩ le n."
LUK,12,5,"U muda ajuka ñw me̩ e̩ne̩ ku ma arailo-wñ; me̩ ki railo e̩ne̩ kʼi akpa kʼi ño̩ nʼo̩da edurikpolo tef una uña ubie̩; ochochi, naka ñw me̩, me̩ narailo e̩ne̩ le̩."
LUK,12,6,Ma ta amicho̩lo̩ me̩lu iko̩bo̩ meji n? okate ef uma alʼO̩jo̩ eju n.
LUK,12,7,I chaka chʼiloji oji-me̩ i chenʼaluka chaka. Me̩ ki railo n: ame̩ nʼaja tʼamicho̩lo̩ wewe le̩.
LUK,12,8,"Oñ naka ñw me̩ kakini, E̩ne̩ du ki agbalu mi eju amone̩. O̩ma One̩ ñʼagbalu e̩ne̩ le̩ eju amonuche̩ O̩jo̩."
LUK,12,9,"E̩ne̩ ki muda fʼaire̩-mi re̩ eju amone̩, ma arʼaire̩ e̩ne̩ le̩ eju amonuche̩ O̩jo̩."
LUK,12,10,"E̩ne̩ du kʼi la fʼo̩laʼka ka nyʼO̩ma One̩, ma atʼo̩ no̩ ñw u; ama e̩ne̩ ki muda achakpabie̩ Afu Kiafo̩ ma atʼo̩ no̩ ñw u n."
LUK,12,11,"Oñ e̩gba du ku ma ko me̩ wʼo̩gba abʼunyi ujeju kpʼamagboji kpʼabo̩da, me̩ ki dejiji alu ku me̩ ale ku me̩ adohi n, abe̩k e̩wñ ku me̩ aka n:"
LUK,12,12,todu Afu Kiafo̩ ako̩ me̩ e̩wñ ki dukpe̩ ku me̩ ka iko le̩ kpakpa.
LUK,12,13,"Oñ e̩ne̩ʼka ef o̩wo̩-amone̩ le̩ ka ñw u kakini, Akone̩wñ, ka ñw o̩maye-mi kʼi fʼe̩wñ-ogu kpe̩ kpʼomi."
LUK,12,14,"Jisusi muda ka ñw u kakini, Uwe̩ one̩-i, e̩ne̩ dʼumi chʼakajo̩ abe̩k onu e̩wñ-e̩kpe̩ ugbo me̩?"
LUK,12,15,"Tak i ka ñw ma kakini, Me̩ nago, me̩ fʼo̩la-me̩ de ugbo ejufufu du: todu i chʼef idu-one̩ kʼi chʼololo oñ iñmi-wñ de̩ n."
LUK,12,16,"Oñ i fʼita kpa ñw ma kakini, Ane̩ uche̩ ananaʼka rʼo̩je̩ ñw u:"
LUK,12,17,"tak i kpʼibe kakini, E̩wñ nache, todabu kʼu ma ne̩ ugbo kʼu nakʼe̩ro e̩wñ oko-mi jo̩ n?"
LUK,12,18,"Tak i kakini, E̩wñ kʼu nache de̩: nachi akami wane̩, kʼu naro̩ e-ki tʼe-i le; oñ nakʼo̩ka-mi kpʼe̩wñ-mi ki nyo̩ chaka jʼo̩mo̩."
LUK,12,19,"Taku naka ñw onugo-mi kakini, Onugo-mi, e̩ che̩nʼe̩wñ ki nyo̩ nana kʼe̩ ko jo̩ anede o̩do̩ wewe; ñmi ke, je̩ ke, ñmo̩ ke, gwoguyo̩ ke."
LUK,12,20,"O̩jo̩ muda ka ñw u kakini, E̩nidada-i! odu eñini-i ma tene onugo-we̩ ugbo we̩, e̩wñ kʼe̩ la ñwo̩che jo̩, e̩ne̩ ane̩ ge̩?"
LUK,12,21,Abe̩le̩ e̩ne̩ ki afe̩do̩ e̩wñ akoko tane̩ ñw o̩la-wñ kʼi ma la chʼanana ñw O̩jo̩ n de̩.
LUK,12,22,"Tak i ka ñw amako̩che̩-wñ kakini, Lef e-kide̩ naka ñwu me̩, kakini, Me̩ ki dejiji tod oji-me̩ n, e̩wñ ku me̩ aje̩ n; kpʼaño̩la-me̩, e̩wñ ku me̩ adu tʼo̩ n."
LUK,12,23,"Todu oji one̩ tʼuje̩wñ le, año̩la la tʼe̩wñ ku ma du tʼo̩ le."
LUK,12,24,"Me̩ ki dibetʼamo̩tagalama, ka ku ma gbe̩ e̩wñ n, ma la ko wʼunyi n; ma nʼakpata kpʼaka ugbo ku ma ko e̩wñ jo̩ n; O̩jo̩ la dʼe̩wñ ñwu ma je̩ kpo̩; onumonu oñ me̩ chʼeku tʼame̩we̩ le taa?"
LUK,12,25,Oñ e̩ne̩ dʼef ume̩ kʼi adejiji-i kʼi aneke mʼohibo̩wo̩ʼka du nʼo̩gba-wñ?
LUK,12,26,"Todule̩ iche̩wñ ku me̩ ma la neke che e̩wñ ki nya le̩ n, e̩wñ chi ku me̩ dejiji e̩wñ ki bo̩?"
LUK,12,27,"Me̩ dibetʼododo oko le̩, alu kʼo̩la-wñ aya; ma chʼakanya e̩wñ n, ma la chʼowu n; u muda ka ñwu me̩ kakini, Tu So̩lo̩mo̩n ef ojima-wñ du nʼe̩wñ kʼi ko nyʼo̩la dab oka ef abʼe-i n."
LUK,12,28,"I muda che̩wñ kʼO̩jo̩ kʼe̩wñ abe̩le̩ nyʼo̩la egbe oko e-kʼi do̩mo̩ eñini, ku ma la ko rikpolo tef igbeli o̩na; onumonu e-kʼi ako nyʼame̩ o̩la atule taa ame̩ abe̩do̩-ekono re-i!"
LUK,12,29,Me̩ ki feju e̩wñ ku me̩ aje̩ kpʼe̩wñ ku me̩ añmo̩ n; ibe-me̩ ki la chʼeji eji n.
LUK,12,30,Todu abo uche̩ichi ile̩-i jʼatejane̩ e̩wñ le̩ du; Ata-me̩ chema ka kʼeku e̩wñ-i aku me̩.
LUK,12,31,"Ama ame̩ ki feju ojane̩ e-wñ, taku ma akʼe̩wñ-i manyʼu ñwu me̩ kpo̩fo̩."
LUK,12,32,"Me̩ ki railo n, ame̩ ujo̩ amala ree, todabu kʼi cherʼAta-me̩ e̩do̩ kʼi dʼojane̩ le̩ ñwu me̩."
LUK,12,33,"Me̩ kʼane̩-me̩ ta, ku me̩ kʼo chʼele ejumomi; me̩ nachʼalita ki ma jʼagbo n ñw o̩la-me̩, kʼi chʼe̩wñ akoko ki ma atakpa rʼo̩wo̩ n efojale, ugbo kʼajoji du ma te̩me̩ru n, kʼojudu ma la akʼo chile̩che̩ n."
LUK,12,34,"Todu ugbo kʼe̩wñ akoko-me̩ de̩, o̩mo̩ oñ e̩do̩-me̩ ñʼade̩ ge̩."
LUK,12,35,"E̩wñ ki nalʼume̩ ago de, una ki tʼagege-me̩,"
LUK,12,36,"ku me̩ jo̩ dab amone̩ ku ma aneju odu-ma kʼi doji kwʼoko uje̩wñ iyawo, todu kʼe̩gba kʼi lewa kʼi la ado̩woko̩na, ma abi ñw u ababa."
LUK,12,37,"Amadu kʼodu-ma lewa ali abu ku ma jʼagwe̩ke̩ adide gbede; ami naka ñwu me̩, ka kʼowñ adʼe̩wñ lʼago o̩la-wñ de, oñ i aje̩ ñwu ma chekukane̩ ku ma jʼe̩wñ, i la awʼugbo ma i ache e̩wñ ñwu ma."
LUK,12,38,"I la che̩wñ kʼi lewa ef ide ekeji abe̩k ef e-e̩ke̩ta, kʼi la fʼuma li abe̩le̩, abo le̩ gbede."
LUK,12,39,"Ama me̩ ki fʼu ma kakini, E̩ne̩fe̩nyi le̩ ma ma auwa e̩gba kʼajoji awa i ma gwe̩ke̩ adide, i ma la je̩ ñwu ma fʼo̩do̩ unyi-wñ gwagudu n."
LUK,12,40,"Ame̩ ki ño̩ fʼo̩la-me̩ mu jo̩, todu iko kʼone̩ ma do̩ kʼO̩ma One̩ awa n, iko le̩ i awa."
LUK,12,41,"Oñ Pita kakini, Ondu, e̩ kpʼita kide̩ ñw awa, abe̩k e̩ne̩ du oñ e̩ kpa ñw u?"
LUK,12,42,"Tak Ondu kakini, E̩ne̩ chʼadigede kʼi achubi odu-wñ kʼi ño̩ chenʼibe kʼodu-wñ akʼabunyi-wñ nyʼu o̩wo̩ kʼi mʼukpe̩ uje̩wñ-ma ko ñwu ma iko-wñ taa?"
LUK,12,43,Adu kʼodu-wñ awa li kʼi achʼabe̩le̩ gbede.
LUK,12,44,"Ochochi, naka ñw me̩ kakini, Owñ akʼe̩wñ du ki ne̩ nyʼu o̩wo̩."
LUK,12,45,"I muda che̩wñ kʼadu kide̩ ka ef e̩do̩-wñ kakini, Odu-mi akpo̩kpe̩ ewa, tak i chane̩ egwo abimo̩to̩-wñ e̩ne̩ke̩le̩ kpʼonobule̩, kʼi chane̩ eje̩ kpʼeñmo̩ kʼo̩te̩ la fʼu mu,"
LUK,12,46,"odu adu le̩ awa o̩jo̩ kʼi ma neju owñ n kpʼauwa kʼi ma ma n, tak i akʼo-wñ da meji, oñ i adʼukpe̩-wñ te̩ manyʼabo ku ma ma chubi odu-ma n."
LUK,12,47,"Adu ki la ma e̩wñ ki dʼodu-wñ e̩do̩, kʼi ma la mo̩la tane̩ n, i la che alu ki dʼowñ e̩do̩ n, ma aja o̩me̩me̩le̩;"
LUK,12,48,"ama e̩ne̩ ki ma ma n, kʼi la fʼe̩wñ che bʼitali jo̩ ma aja ree. Ma la afeju e̩wñ nana ugbo e̩ne̩ du ku ma kʼe̩wñ ñw u nana, oñ e̩ne̩ ku ma kʼe̩wñ nana nyʼu o̩wo̩, ma atene ololo ugbo-wñ."
LUK,12,49,"U wa kʼu fʼuna ro̩ bʼile̩ ma; iche̩wñ ku ma fʼu ko̩ me̩, e̩wñ ño̩ dʼumi e̩do̩ ge̩?"
LUK,12,50,"U chene̩ baptism oka ku ma ache mi, go alu kʼu chʼe̩kpama te̩ gbogbo tʼe̩gba ki fʼoji ne̩."
LUK,12,51,"Ame̩ do̩ ka kʼure̩do̩ oñ u wa kʼu du tef ane̩-ile̩-i? Naka ñw me̩, O̩da; chai edaru."
LUK,12,52,"Todu akwe̩gba-i one̩ me̩lu ajʼef unyiʼka ku ma daru bʼomune̩ te̩; e̩ta agwunyʼeji, eji la agwunyʼe̩ta."
LUK,12,53,"Ma adaru, ata agwunyʼo̩ma-wñ e̩ne̩ke̩le̩, o̩mʼe̩ne̩ke̩le̩ la agwunyʼata-wñ; iye agwunyʼo̩ma-wñ onobule̩, o̩mʼonobule̩ la agwunyʼiye-wñ; iye-o̩ko̩ agwunyʼo̩yʼo̩ma-wñ, oñ o̩yʼo̩ma agwunyʼiye-o̩ko̩-wñ."
LUK,12,54,"I ño̩ ka ñw o̩wo̩-amone̩ le̩ kakini, E̩gba du ku me̩ li kʼakpa achate̩gu o̩wo̩ o̩lane̩, ababale̩ me̩ kakini, Omi awa; oñ abe̩le̩ i ade̩."
LUK,12,55,"Oñ e̩gba du ku me̩ li kʼafu aju kwʼo̩pata o̩gane̩ me̩ kakini, Ane̩ akpuna eñini; abe̩le̩ i la ade̩."
LUK,12,56,"Ame̩, ame̩nayechi! Ame̩ chema alu ku me̩ añwa eju ane̩-ile̩-i kpʼefojale go; ama abile kʼame̩ ma ma alu ku me̩ añwa iko-i go n?"
LUK,12,57,E̩wñ chi ku me̩ ma la ñwa e̩wñ ki chʼo̩kpakpa kpʼojika o̩la-me̩ n?
LUK,12,58,"Todu abu kʼuwe̩ kpʼe̩no̩la-we̩ alo tʼo̩gba agboji, e̩ nache alu du kʼe̩ neke che kʼe̩ ñʼo̩la-we̩ kpʼowñ ru ej o̩na le̩, tode̩gba kʼi afʼuwe̩ nyʼugbo akajo̩, kʼakajo̩ le̩ la mʼe̩ du ñw idegeli tak idegeli le̩ mʼe̩ du rikpolo tef unyiuga."
LUK,12,59,"Naka ñw e̩ kakini, I nʼugbo du kʼe̩ kwʼo̩mo̩ dufu n gbogbo tak e̩ fʼo̩me̩-wñ ra tʼanini otitala."
LUK,13,1,"Abo iche̩ka la jʼane̩ o̩mo̩ iko le̩ kpakpa ku ma fʼuka o̩la abo Galili je̩ ñw u, owñ chʼabo ku Pailat mʼe̩bie̩-ma du gwe̩gwanyʼe̩wñ iche̩bo̩-ma."
LUK,13,2,"Tak i dohi ñwu ma kakini, Ame̩ do̩ ka kʼabo Galili e-le̩ chʼame̩nadure tʼabo Galili du le, tod ukpe̩ ku ma li uwa abe̩le̩?"
LUK,13,3,"O̩da! naka ñwu me̩; ama iche̩wñ ku me̩ ma ribeda n, o̩chaka-me̩ alenyo̩ dab ama."
LUK,13,4,"Abe̩k abo me̩gwe̩jo̩ kʼo̩do̩go̩ Sailoam wane̩ bʼuma ma kʼi fʼuma kpa le̩, ame̩ do̩ ka kʼo̩me̩ nʼuma oji tʼamone̩ du ku ma dodo Je̩rusale̩m le?"
LUK,13,5,"O̩da! naka ñwu me̩; ama iche̩wñ ku me̩ ma ribeda n, o̩chaka-me̩ alenyo̩ abe̩le̩."
LUK,13,6,"Tak i fʼita kide̩ kpa kakini, E̩ne̩ ʼka nʼoli o̩gbaikolo e-kʼi gbe̩ ef uche̩ achiwebe̩te̩ma-wñ; oñ i lewa feju e̩ro o̩la-wñ, i la li e-du n."
LUK,13,7,"Tak i ka ñw e̩ne̩ ki adejutʼachiwebe̩te̩ma le̩ kakini, Go, o̩do̩ me̩ta kʼu tetawʼemi afeju e̩ro o̩la o̩gbaikolo-i de̩, u la li e-du n. Fʼu lo̩ wʼane̩; tod e̩wñ i la agbogili nʼane̩ te̩?"
LUK,13,8,"Oñ i dohi ñw u kakini, Odu-mi, e̩ tʼo̩ no̩ o̩do̩-i ta, gbogbo tak u fʼane̩ ofe-wñ nu, kʼu mʼechu ko nyʼu."
LUK,13,9,"Ukani i aro ate̩to̩gba-i; i ma ro n, e̩ fʼu lo̩ wʼane̩."
LUK,13,10,Oñ i dʼef unyi ujejuʼka ako̩ ma e̩wñ o̩jo̩ uñmi.
LUK,13,11,"Me̩ la go, onobule̩ ki nʼafu e̩gbo̩ o̩do̩ me̩gwe̩jo̩ do̩mo̩; i la fʼu pu te̩; i la nʼukpahiu kʼi fʼo̩la-wñ te̩ dago nyo̩nyo̩ n."
LUK,13,12,"Oñ abu ku Jisus fʼowñ li i nomudala adʼo̩, i ka ñw u kakini, Onobule̩, e̩gbo o̩la-we̩ tʼuwe̩ no̩ me̩."
LUK,13,13,"Tak i mʼo̩wo̩-wñ ko nʼo, tak e̩re̩re̩le̩ i to̩ru tʼo̩kpakpa, tak i dojima ñw O̩jo̩."
LUK,13,14,"Oñ abu ki bi agboji unyi ujeju le̩ eju nana todabu ku Jisus fʼo̩ga one̩ che o̩jo̩ uñmi, i dohi ñw o̩wo̩ amone̩ le̩ kakini, O̩jo̩ me̩fa do̩mo̩ ki dukpe̩ ku ma chʼuko̩lo̩: todule̩ me̩ nawa o̩jo̩ me̩fa le̩ ku ma fʼo̩ga-me̩ che, kʼi la we echʼo̩jo̩ uñmi."
LUK,13,15,"Ama Ondu dohi ñw u kakini, Ame̩ ame̩nayechi! e̩ne̩ne̩ne̩ne̩ ef ume̩ atʼiku okuno̩-wñ abe̩k oke̩ke̩te̩-wñ bʼakpati uje̩wñ te̩ o̩jo̩ uñmi kʼi ne̩ nyʼañmʼomiofo n?"
LUK,13,16,Oñ i ma dukpe̩ ku ma mʼiku onobule̩ kʼi chʼo̩ma Ebraham ku Setan fʼu ji te̩ o̩do̩ me̩gwe̩jo̩-i tu o̩jo̩ uñmi n?
LUK,13,17,Oñ abu kʼi nʼe̩wñ-i aka anyo̩ fʼabo du ku ma ko bʼo̩ mu. Tak o̩wo̩ amone̩ le̩ chaka kwoyo̩ noj e̩wñ ojima du ki wache ugbo-wñ.
LUK,13,18,"Todule̩ i kakini, E̩wñ ojane̩ O̩jo̩ biʼu? Oñ e̩wñ nadu wawe-wñ?"
LUK,13,19,"I chebi e̩yo̩ mustadi oka, e-kʼone̩ mʼu duro̩ tef uche̩-wñ; oñ i fʼiga tak i gba mud oli, oñ ame̩we̩ ojale kworu jʼe̩to̩-wñ."
LUK,13,20,"I ño̩ dabi kakini, E̩wñ nadʼojane̩ e-O̩jo̩ wawe-wñ taa?"
LUK,13,21,"I chebi o̩jo̩wu kʼonobule̩ mʼu du maja ef omu e̩ñwa me̩ta, gbogbo tak o̩gbo̩-wñ du mud o̩jo̩wu."
LUK,13,22,"Tak i kʼe̩re̩ nyʼule̩-wñ ale gu ef ewo kpai adogbe du, i nʼe̩wñ ako̩ ma, oñ i nʼule̩-wñ alo tu Je̩rusale̩m."
LUK,13,23,"Tak e̩ne̩ʼka ka ñw u kakini, Ondu, abo ku ma ajadu ma de̩ ke̩e̩? Oñ i kañwu ma kakini,"
LUK,13,24,"Me̩ ki fejugbiti ku me̩ mugudu lef alugbo̩na fiili le̩; todu amone̩ wewe afeju ku ma agudu lʼo̩mo̩, iñmi-ma muda awo̩ n, omi aka-i."
LUK,13,25,"E̩gba kʼe̩ne̩fe̩nyi kwane̩ kʼi la fʼo̩na re, kʼame̩ chane̩ edago jʼo̩do̩da, ku me̩ do̩wo̩kʼo̩na, kakini, Ondu, mʼu bi ñw a; tak i adohi ñwu me̩ kakini, U ma me̩ ugbo ku me̩ kwowa-i n;"
LUK,13,26,"e̩gbale̩ me̩ achane̩ eka kakini, A je̩, a la ñmo̩ eju-we̩, e̩ laño̩ ko̩ amone̩ e̩wñ ej o̩na-wa;"
LUK,13,27,"tak I akakini, Naka ñwu me̩ ka kʼu ma ugbo ku me̩ kwo wa-i n; me̩ te̩ nyʼubi bʼumi te̩ o̩chaka me̩ ku me̩ chʼamachuko̩lo̩ uji."
LUK,13,28,"O̩mo̩ aku ero̩ kpai enyi elo ade̩, e̩gba ku me̩ fʼEbraham kpai Aise̩k kpai Jeko̩b kpʼamakache̩ chaka li ojane̩ e-O̩jo̩, kʼame̩ la che̩rikpolo jʼo̩do̩da."
LUK,13,29,"Amone̩ le̩ akwʼo̩wo̩ olodudu kpʼo̩wo̩ olane̩ kpai kwʼo̩wo̩ o̩pata ate̩ kpʼo̩wo̩ o̩pata o̩gane̩ wa, oñ ma achekukane̩ ef ojane̩ e-O̩jo̩."
LUK,13,30,"Me̩ la go, abo ubi do̩mo̩ ku ma achʼabo ejodudu, oñ abo ejodudu do̩mo̩ ku ma achʼabo ubi."
LUK,13,31,"AmaFarisi iche̩ka kwodufu wʼugbo owñ auwa le̩ gbage̩de̩, ma ka ñw u kakini, E̩ kwʼemi alo: todabu ki du He̩ro̩d e̩do̩ kʼi adʼe̩ kpa."
LUK,13,32,"Tak i ka ñwu ma kakini, Me̩ lo ku me̩ ka ñw ajo le̩ kakini, Go, nanʼebili dufu, naño̩ chʼo̩ga one̩ eñini kpai ona, tak o̩jo̩ e̩ke̩ta-wñ namufu kpa."
LUK,13,33,I muda dukpe̩ kʼu nanule̩-mi ale eñini kpʼo̩na kpʼo̩jo̩ ki ro̩nʼe-le̩ tila; todabu ki ma nʼugbo du kʼakache̩ʼka ki lenyo̩ ej o̩do̩da Je̩rusale̩m in.
LUK,13,34,"O, Je̩rusale̩m, Je̩rusale̩m, e-kʼi akʼamakache̩ kpa-i, kʼi la nʼokuta aro̩ dʼabo ku ma kpuche̩ nyʼugbo-wñ! E̩re̩ onumonu i dʼumi e̩do̩ kʼu fʼamo̩ma-we̩ ko wa jʼugbo kate alu kʼolajuwe̩ akʼamo̩ma-wñ nyʼef ika-wñ, oñ i ma dʼume̩ e̩do̩ n!"
LUK,13,35,"Go, ma tʼunyi-me̩ no̩ ñwu me̩ me̩; u la aka ñwu me̩-i kakini, I nʼugbo du ku me̩ li mi n, gbogbo tʼe̩gba ku me̩ akakini, Ekele ma kele E̩ne̩ kʼi awa ef odu Ondu."
LUK,14,1,"Tak ileatʼabu kʼi alo tef unyi agboji amaFarisiʼka o̩jo̩ uñmi kʼi jʼuje̩wñ, ma la jo̩ afʼeju mʼowñ ne̩."
LUK,14,2,"Me̩ la go, e̩no̩ga uñwefuʼka do̩mo̩ o̩gba-wñ."
LUK,14,3,"Taku Jisus tohi oñ i ka ñw abo ku ma mʼoli-o̩lo̩da kpʼamaFarisi le̩, kakini, O̩da aje̩ ñwu ma chʼo̩ga one̩ o̩jo̩ uñmi?"
LUK,14,4,"Oñ ma chechi jo̩. Tak i gwo̩nyʼu, i fʼo̩ga-wñ che, oñ i tʼo̩ no̩ kʼi lo-wñ."
LUK,14,5,"Oñ i ño̩ tohi, i ka ñwu ma kakini, E̩ne̩ dʼefu me̩ kʼo̩ke̩ke̩te̩-wñ abe̩k okuno̩-wñ añwa tef obuga, kʼi ma la afa dufu ababa o̩jo̩ uñmi n?"
LUK,14,6,Oñ iñmi-ma wʼohi o̩la e̩wñ le̩ ku ma du ñw u n.
LUK,14,7,"Oñ i fʼita kpa ñw abo ku ma do̩ ma wa, abu kʼibe-wñ tʼalu ku ma chi ugugu e-ojima; i ka ñwu ma kakini,"
LUK,14,8,"E̩gba du kʼone̩ do̩ we̩ nyʼugbo uje̩wñ iyawo, e̩ ki che̩kukane̩ uña o̩gba n, tode̩gba kʼi adʼe̩ne̩ kʼi nʼojima tʼuwe̩ le wa,"
LUK,14,9,"tak e̩ne̩ ki do̩ uwe̩ kpʼowñ lewa kʼi aka ñw e̩ kakini, Kwobʼuña te̩ ñw e̩ne̩-i, e̩gbale̩ tak uwe̩ achane̩ abʼuña e-ubi otitala ma kpai anyo̩."
LUK,14,10,"Ama e̩gba du ku ma dʼe̩, lo kʼe̩ guane̩ uña e-ubi otitala: todu kʼe̩gba du kʼe̩ne̩ kʼi do̩ we̩ wa lewa, i nʼugbo kʼi aka ñw e̩ kakini, Onuku, te̩ nyʼo̩gba ate̩ emi; e̩gbale̩ uwe̩ anʼojima eju abo du ku ma che̩kukane̩ ajʼe̩wñ kpai uwe̩."
LUK,14,11,"Todu, e̩ne̩ du kʼi hi o̩la-wñ ne, ma afʼo̩ wane̩; oñ e̩ne̩ du kʼi ahi o̩la-wñ wane̩, ma ahi u ne."
LUK,14,12,"Oñ i ño̩ ka ñw e̩ne̩ ki dʼo̩ wa le̩ kakini, E̩gba kʼe̩ hi o̩je̩ ñwu ma, abe̩k e̩ kʼe̩wñ ñw one̩ kʼi kpucho̩, e̩ ki do̩ amonuku-we̩ kpʼamo̩maye-we̩ kpʼamefu-we̩ kpʼamekeji-we̩ ku ma chʼamanana n, tode̩gba ku ma dabi do̩ we̩ koji, kʼe-le̩ la amud akoji-wñ ñw e̩."
LUK,14,13,"Ama e̩gba du kʼe̩ hi o̩je̩ ojo e̩ nado̩ ame̩nale kpʼamado̩wo̩ kpʼamachika kpʼamafeju wa,"
LUK,14,14,"tak uwe̩ agbede, todabu ku ma ma nʼe̩wñ ku ma du ñw e̩ koji n; ma adʼakoji-wñ ñw e̩ ef udajikwane̩ e-abo̩kpakpa."
LUK,14,15,"Oñ abu kʼe̩ne̩ʼka ef abo ki bʼo̩ chekukane̩ le̩ gbo̩ o̩la-i, i ka ñw u kakini, E̩ne̩ kʼi ajʼuje̩wñ ef ojane̩ e-O̩jo̩ agbede!"
LUK,14,16,"Oñ Jisus ka ñw u kakini, E̩ne̩ʼka fʼo̩je̩ ojo lile hi, tak i fʼamone̩ wewe do̩ wa;"
LUK,14,17,"oñ i fʼadu-wñ kpuche̩ iko ku ma je̩ o̩je̩ ojo le̩ kʼi ka ñw abo kʼi do̩ ma wa le̩ kakini, Me̩ lewa; todabu kʼu fʼe̩wñ du che jʼane̩ me̩."
LUK,14,18,"Tak o̩chaka-ma nʼalu kate, ma chane̩ ekʼudʼumi o̩la. E-ejodudu ka ñw u kakini, U fʼane̩ uche̩ʼka la, oñ i dukpe̩ kʼu nyʼagʼo; agba, e̩ tʼo̩wo̩ no̩ ñwu mi."
LUK,14,19,"Tak e̩nekeji kakini, U fʼamo̩ko̩ okuno̩ eji dama eji dama ugbo me̩lu la, nanyʼañwa ma go; agba, e̩ tʼo̩wo̩ no̩ ñwu mi."
LUK,14,20,"Tak e̩nomune̩ ojoji kakini, U fʼo̩ya tito̩ ne̩, tod e-kide̩ u neke wa n."
LUK,14,21,"Tak adu le̩ lewa mʼe̩wñ-i duka ñw odu-wñ. E̩gbale̩ e̩ne̩fe̩nyi le̩ we̩do̩ i ka ñw adu-wñ kakini, E̩ nadufu nyʼojukpologu kpai o̩kpa o̩kpa o̩na ewo-i piopio kʼe̩ mʼame̩nale kpʼamado̩wo̩ kpʼamade̩re̩ kpʼamafeju kpʼamachika ko wʼejefu emi."
LUK,14,22,"Tak adu le̩ kakini, E̩wñ kʼe̩ ñwa ñwu mi le̩, u che me̩, uña muda bo̩ ta."
LUK,14,23,"Tak odu-wñ ka ñw adu le̩ kakini, E̩ dufu nyʼojikpadala kpʼugbo o̩gba o̩gba, kʼe̩ kute̩ ma ku ma lewa, todu kʼunyi-mi ki ko̩ ñw one̩."
LUK,14,24,"Todu naka ñwu me̩ kakini, E̩ne̩ du ef aboke̩le̩ kʼu do̩ wa le̩ ahi alu mʼuje̩wñ ojo-mi n."
LUK,14,25,"O̩wo̩ amone̩ wewe la kpe̩re̩ kpʼowñ; oñ i murida i ka ñwu ma kakini,"
LUK,14,26,"Iche̩wñ kʼe̩ne̩ du awʼugbo mi, kʼi ma la nʼulaka ata-wñ onugo kpʼiye-wñ kpʼo̩ya-wñ kpʼamo̩ma-wñ kpʼamo̩maye-wñ e-e̩ne̩ke̩le̩ kpʼe-onobule̩ kpʼonugo o̩la-wñ ache n ge̩, i neke chʼako̩che̩-mi n."
LUK,14,27,"E̩ne̩ du ki che kʼi ma ne̩ oli-uku e-o̩la-wñ, kʼi ma la ne̩ awa ubi-mi n, i neke chʼako̩che̩-mi n."
LUK,14,28,"Todu e̩ne̩ dʼefu me̩, kʼi dʼe̩ e̩do̩ kʼi ako̩ o̩do̩go̩, kʼi ma la fʼokuta-wñ re alu o̩ko̩-wñ ejodudu n abe̩k e-kʼi ne̩ abo̩jo̩ nyane̩?"
LUK,14,29,"Tode̩gba kʼi mʼe̩re̩-wñ du nyane̩ kʼiñmi-wñ ma wo̩ eche kpoji n, oñ o̩chaka amone̩ ku ma li u chane̩ echʼo uke̩,"
LUK,14,30,"kakini, E̩ne̩-i chane̩ ekʼunyi, tak iñmi-wñ ma wo̩ kʼi ache kpoji n."
LUK,14,31,"Abe̩k e̩ne̩ chʼonu kʼi alo kʼi kʼo̩wo̩ de kpʼonu ekeji ef ogu, kʼi ma aguguane̩ ejodudu kʼi fʼu lo abe̩k owñ kʼi nʼone̩ icham nyʼo̩gwo̩ko̩ ugbo me̩gwa anʼukpahiu kʼi de kpʼe̩ne̩ kʼi nʼone̩ icham nyʼo̩gwo̩ko̩ ugbo ogu kʼi awa abʼowñ ma le̩ n?"
LUK,14,32,"Iñmi-wñ ma wo̩ n abu kʼe̩ne̩ ekeji le̩ chejiji rʼu ta, i akpʼabogijo uche̩ natene e̩wñ kʼi adu hi o̩ iñmi wane̩ kʼure̩do̩ ki de̩."
LUK,14,33,"Abe̩le̩ ge̩, e̩ne̩ du efu-me̩, kʼi ma la kʼe̩wñ du kʼi ne̩ jane̩ n, i neke chʼako̩che̩-mi n."
LUK,14,34,"Omu la chʼe̩wñ o̩me̩me̩le̩: ama iche̩wñ kʼomu mud o̩gbo̩, e̩wñ ma adu tʼo̩ kʼi ñʼarinyo̩ ge̩?"
LUK,14,35,"I la chʼeju ane̩ n i anyo̩ ojeita n; erikpolo ma du rikpolo tʼo̩do̩da. E̩ne̩ ki nʼeti kʼi agbo̩la, kʼi nagbo̩."
LUK,15,1,Oñ amagbo̩kane̩ kpai ame̩nadure chaka nato̩la mʼowñ ku ma gbʼo̩la-wñ.
LUK,15,2,"AmaFarisi kpʼamako̩takada nakeñmini kakini, E̩ne̩-i ayo̩ ñw ame̩nadure, i la ajʼe̩wñ kpʼama."
LUK,15,3,"Tak i fʼita kide̩ kpa ñwu ma kakini,"
LUK,15,4,"E̩ne̩ dʼefu-me̩ kʼi nʼamala ogume̩lu kʼoka-wñ lenyo̩, kʼi ma la tʼo̩gbo̩ me̩le̩ nyoke me̩gwe̩la no̩ jʼef aje̩tachi, kʼi la kadʼe-kʼi lenyo̩ le̩ ubi gbogbo tak i li n?"
LUK,15,5,"Oñ e̩gba kʼi fʼu li, i mʼu du nʼika-wñ ayo̩."
LUK,15,6,"Tak e̩gba kʼi lewʼunyi, i adʼamonuku-wñ kpai amekeji-wñ jo̩, kʼi aka ñwu ma kakini, Me̩ nabʼumi yo̩ todabu kʼu fʼala-mi kʼi lenyo̩ le̩ li."
LUK,15,7,"Naka ñwu me̩ kakini, Abe̩le̩ uyo̩ ade̩ efojale noj e̩nadureʼka kʼi ribeda, tʼe-kʼi de̩ noj ame̩no̩kpakpa o̩gbo̩ me̩le̩ nyoke me̩gwe̩la kʼeku ibe-erida ma ku ma n le."
LUK,15,8,"Abe̩k e̩ne̩ chʼonobule̩ kʼi nʼajifa me̩gwa, kʼoka-wñ kwotinyo̩, kʼi ma la dʼuna tʼagege, kʼi fʼane̩ ef unyi gba kʼi ñʼafʼeju de̩kpa afeju gbogbo tak i li n?"
LUK,15,9,"Tak e̩gba kʼi fʼu li i adʼamonuku-wñ kpʼamekeji-wñ wajo̩ aka ñwu ma kakini, Me̩ nabʼumi yo̩ todabu kʼu fʼajifa ki lenyo̩ le̩ li me̩."
LUK,15,10,"Abe̩le̩, naka ñwu me̩, uyo̩ awate̩ eju amonuche̩ O̩jo̩ noj e̩nadureʼka kʼi aribeda."
LUK,15,11,"Tak i kakini, E̩ne̩ʼka nʼamo̩ma okolobia meji."
LUK,15,12,"Oñ e-imo̩to̩ efu ma ka ñw ata-wñ kakini, Ata-mi, bʼane̩-we̩ e-ki chʼukpe̩ kʼu naje̩ ñwu mi. Tak i fʼe̩wñ-udiñmino-wñ kpe̩ ñwu ma."
LUK,15,13,"Tak i ma nenʼo̩jo̩ wewe n, oñ o̩ma e-imo̩to̩ le̩ fʼo̩chaka ane̩-wñ ño̩ le tʼane̩ o̩najiji, oñ i gugu o̩mo̩ achʼofubo̩, i mʼane̩-wñ ko chihi rinyo̩."
LUK,15,14,Oñ abu kʼi mʼane̩-wñ chaka ko kpabie̩ kpa ukpo̩ta lile bʼane̩ le̩ ma; oñ eku-e̩wñ chane̩ ekʼu.
LUK,15,15,"Tak i le nafʼo̩la mʼabo ane̩ le̩ʼka o̩la, oñ e̩ne̩ le̩ fʼowñ kpe̩ tʼoko-wñ kʼi kʼe̩wñ ñw amoko je̩."
LUK,15,16,Tak e̩ño̩ e̩ro-oli kʼamoko aje̩ kwochʼo kʼefu-wñ ki ko̩; i la nʼe̩ne̩ du ki du ñw u n.
LUK,15,17,"Ama abu kʼeju-wñ lewane̩ i kakini, Abuko̩lo̩ ata-mi kʼi aro̩me̩ ñwu ma ku ma nʼuje̩wñ ki ku ma bo̩, one̩ onu ma che ta? Omi la dʼemi alenyo̩ ñw ebi!"
LUK,15,18,"Nakwane̩ anyʼugbo ata-mi kʼu naka ñw u kakini, Ata-mi, u fʼefojale dure kpai eju-we̩;"
LUK,15,19,u nyo̩ bo̩jo̩ ku ma ño̩ do̩ mi kʼo̩ma-we̩ ge̩ n. E̩ du mi che dab e̩ne̩ʼka ef abo kʼuwe̩ aro̩me̩ ñwu ma-i.
LUK,15,20,"Tak i kwane̩, oñ i lewʼugbo ata-wñ. Ama abu kʼi dʼo̩najiji ta, ata-wñ fʼu li, ejumomi-wñ la je̩ ñw u n, oñ i fule wa anʼo̩lo̩-wñ, i la dʼalu kʼo̩ alu ño̩ dʼalu kʼo̩ alu-wñ."
LUK,15,21,"Tak o̩ma le̩ ka ñw u kakini, Ata-mi, u fʼefojale dure kpai eju-we̩, u nyo̩ bo̩jo̩ ku ma ño̩ do̩ mi kʼo̩ma-we̩ ge̩ n."
LUK,15,22,"Ata le̩ muda ka ñw amadu-wñ kakini, Me̩ mʼotogbo e-ki nyo̩ tʼuma le le̩ du dufu wa piopio ku me̩ du tʼo̩la-wñ ku me̩ ki la dʼelika tʼunyʼu o̩wo̩ kpai e̩da tunyʼu e̩re̩."
LUK,15,23,"Taku me̩ mʼo̩mokuno̩ e-ki yoyo le̩ duwa ku me̩ fʼu kpa, kʼa je̩ kʼa gwoguyo̩,"
LUK,15,24,"todu o̩ma-mi-i leku, i la dabi deju-i; i lenyo̩, ma laño̩ fʼu li me̩."
LUK,15,25,"O̩ma-wñ e-ogijo la dʼoko, oñ abu kʼi me̩ru unyi awa, i gbo̩ eli kpai ido."
LUK,15,26,Tak i fʼimo̩to̩ʼka do̩ wʼugbo-wñ agwili e̩wñ ki chʼofe-wñ.
LUK,15,27,"Oñ imo̩to̩ le̩ ka ñw u kakini, O̩maye-we̩ lewa me̩; ata-we̩ la fʼo̩mokuno̩ ki yoyo le̩ kpa todabu kʼi mʼowñ gba o̩lafia."
LUK,15,28,"Ama i kwowe̩do̩, i la dʼowñ e̩do̩ kʼi gudu nyʼejefu n: tak ata-wñ dufu wa agbo̩ko̩bʼo̩."
LUK,15,29,"I muda dohi ka ñw ata-wñ kakini, Go, omi te̩tachʼuko̩lo̩ adu ñw e̩ o̩do̩ wewe-i, u la daba o̩la kʼe̩ tuko̩ ñwu mi mama ta n; e̩ la dʼo̩mewo ñwu mi kʼomi kpʼamonuku-mi ki gwoguyo̩ mama ta n;"
LUK,15,30,"ama e̩gba kʼo̩ma-we̩-i e-kʼowñ kpai amajo̩ko̩ mʼe̩wñ udiñmino-we̩ chaka ko kpabie̩ rinyo̩ lewa, e̩ la fʼo̩mokuno̩ ki yoyo kpa ñw u."
LUK,15,31,"Ama i ka ñw u kakini, O̩ma-mi, uwe̩ dʼugbo mi e̩gba du; e̩wñ du ki chʼe-mi la chʼe-we̩."
LUK,15,32,"Ama egwoguyo̩ kpai eyo̩ chʼeju-wñ; todabu kʼo̩maye-we̩ kide̩ leku, tak i ño̩ dabi adeju-i ge̩; i laño̩ lenyo̩, ma la fʼu li me̩."
LUK,16,1,"Tak i ño̩ ka ñw amako̩che̩-wñ le̩ kakini, E̩ne̩ʼka do̩mo̩ kʼi chʼanana, e-kʼi chenʼadigede; oñ ma ro̩lo̩ nyʼe̩ne̩ le̩ ugbʼowñ ka kʼi do̩mo̩ ako idu-wñ chihi rinyo̩."
LUK,16,2,"Tak i fʼu do̩ wa, i ka ñw u kakini, E̩wñ chʼo̩la-we̩ kʼu nagbo̩-i taa? E̩ ki fʼo̩la igede-we̩ kʼe̩ de choli jane̩ ñwu mi; todu uwe̩ neke ño̩ chʼadigede ge̩ n."
LUK,16,3,"Oñ adigede le̩ ka ef e̩do̩-wñ kakini, E̩wñ nache, todabu kʼodu-mi abʼumi gba uko̩lo̩ igede-mi? Iñmi-mi wo̩ uche̩ elo̩ n; i la chʼebiebi, anyo̩ aje̩ ñwu mi n."
LUK,16,4,"U chema e̩wñ kʼu nache, todu kʼe̩gba du ku ma mʼumi du tane̩ bʼef uko̩lo̩ igede-ede te̩ kʼama ki mʼumi gba tef unyi e-ma."
LUK,16,5,"Tak i fʼame̩no̩me̩ odu-wñ do̩ wʼugbʼowñ okoke. I ka ñw e-ejodudu kakini, Onu e̩ je̩ odu-mi o̩me̩ taa?"
LUK,16,6,"Oñ i ka ñw u kakini, E̩ñwa ekpo ogume̩lu. Tak i ka ñw u kakini, Mʼo̩takada o̩me̩-we̩ du, kʼe̩ guguane̩ piopio kʼe̩ ko̩, ooje."
LUK,16,7,"Tak i ka ñw e̩nekeji, kakini, O̩me̩ e-we̩ la chʼonu? Oñ i kakini, E̩ñwa o̩ka wit ogume̩lu. I ka ñw u kakini, Mʼo̩takada o̩me̩-we̩ du kʼe̩ ko̩, o̩gbo̩ me̩le̩."
LUK,16,8,Odu-wñ la je̩nyu adigede uji le̩ todabu kʼi che ibe ibe: todabu kʼamo̩ma o̩kpanachi-i ef o̩lo̩pu e-ma chenʼibe tʼamo̩ma ugane̩ le.
LUK,16,9,"Omi la aka ñwu me̩ kakini, Me̩ nanʼe̩wñ uji ene̩ le̩ chʼamonuku ñw o̩la-me̩; todu kʼe̩gba du kʼi ña kʼama ki mʼume̩ gba tef ebu e-ogbegbele̩."
LUK,16,10,E̩ne̩ ki achubi one̩ ef e̩wñ ki nya laño̩ chʼachubi one̩ ef e̩wñ ki nana ge̩. Achuji ef e̩wñ ki nya ñʼachʼachuji ef e̩wñ nana.
LUK,16,11,"Todule̩ iche̩wñ kʼame̩ ma chʼamachubi one̩ ef e̩wñ-ene̩ e-uji n, e̩ne̩ ake̩do̩no me̩ kʼi akʼe̩wñ ogbolo ñwu me̩?"
LUK,16,12,"I la che̩wñ ku me̩ ma chʼamachubi one̩ ef e̩wñ e̩nomune̩ n, e̩ne̩ adʼe̩wñ ñwu me̩ ku me̩ ne̩ chʼe̩-me̩?"
LUK,16,13,"E̩nuko̩lo̩ ef unyi du neke chʼuko̩lo̩ adu ñw odu meji n; todu i achulaka oka kʼi fe̩do̩ ekeji, cho̩kpo̩ni i amanyʼoka o̩la kʼi la dʼekeji roche̩ke̩ne̩. Ame̩ neke chʼuko̩lo̩ adu ñw O̩jo̩ manyu e̩wñ-ene̩ nana n."
LUK,16,14,AmaFarisi ku ma achʼalu o̩ko̩ la gbo̩ e̩wñ-i chaka; oñ ma gwʼowñ iñmo̩ je̩.
LUK,16,15,"Tak i ka ñwu ma kakini, Ame̩ chʼabo ku me̩ dale ñw o̩la-me̩ eju amone̩; O̩jo̩ muda chema ef e̩do̩-me̩; todu e̩wñ ki nʼojima ef amone̩ chʼe̩wñ ihie̩ne̩ eju O̩jo̩."
LUK,16,16,"O̩lo̩da kpai amakache̩ do̩mo̩ gbogbo wʼe̩gba Jo̩n: akwʼe̩gba le̩ ma nʼuche̩nyo̩ ojane̩ O̩jo̩ aje̩, oñ e̩ne̩ du nagwo̩ko̩ rʼef uwñ."
LUK,16,17,I muda me̩ tule kʼefojale kpai ane̩-ile̩-i ki lale rinyo̩ tʼina re ef o̩lo̩da kʼi wane̩ le.
LUK,16,18,"E̩ne̩ du kʼi ako̩ o̩ya-wñ kʼi la fʼomune̩ ne̩, o̩ya one̩ i atene le̩; oñ e̩ne̩ kʼi la ane̩ e-ku ma ko̩, o̩ya one̩ i atene-i ge̩."
LUK,16,19,"Oñ e̩ne̩ʼka do̩mo̩ ki chʼanana; i la anyi e̩wñ odufa kpai ukpo line̩n ki nyo̩, i la do̩mo̩ achile̩ o̩jo̩ñwa o̩jo̩ñwa."
LUK,16,20,"Oñ e̩naleʼka do̩mo̩ kʼodu-wñ ko̩ Lazaro̩s ku ma du dachi alu atakpa-wñ, o̩la-wñ chaka chʼikete,"
LUK,16,21,e̩ño̩ e̩gbanyo̩ uje̩wñ e-ki wane̩ kwʼoj itebulu anana le̩ achʼo kʼi je̩; amabia nawa afʼikete-wñ na.
LUK,16,22,"Oñ i leatu, e̩nale le̩ leku, oñ amonuche̩ O̩jo̩ mʼu du le tʼagbe̩do̩ Ebraham. Anana le̩ laño̩ ku ge̩, taku ma mʼu du ji."
LUK,16,23,"Tak ef o̩jegu o̩mo̩, i mʼeju-wñ ko rʼate̩, abu kʼi dʼef uwa, oñ i li Ebraham o̩najiji kpai Lazaro̩s agbe̩do̩-wñ."
LUK,16,24,"Tak i dʼomu dago akwa kakini, Ata-wa, Ebraham, li mi ejumomi, kʼe̩ la fu Lazaro̩s kpe̩ wa kʼi mʼoji o̩mo̩wo̩-wñ du tunyʼomiofo kʼi je̩ ñw ukpalu-mi ki bo̩; todabu kʼu dʼef o̩go̩ una-i aliwo̩."
LUK,16,25,"Ama Ebraham kakini, O̩ma-i, e̩ nalibekado kakini, E̩ mʼe̩nyo̩-we̩ gba kpa e̩gba kʼe̩ deju le̩. Abe̩le̩ Lazaro̩s la mʼe̩wñ e̩bie̩ne̩ gba. Fa-i ma mʼugbe̩do̩ du ñw u emi me̩, uwe̩ la alʼiwo̩."
LUK,16,26,"Anubi e̩wñ le̩ du ge̩, o̩go̩ lile tʼagbagba awa kpai uwe̩, todu kʼabo ki dʼuma e̩do̩ ku ma daba kwʼemi nyʼugbo-we̩ aneke che n, ma la neke daba kwʼo̩mo̩ wʼugbo wa-i n."
LUK,16,27,"Oñ i kakini, Todule̩ nagbo̩ko̩bʼe̩, ata, todu kʼuwe̩ ki kpʼowñ nyʼunyi ata-mi,"
LUK,16,28,"todu u chenʼamo̩maye e̩ne̩ke̩le̩ me̩lu, todu kʼi gbʼibenu ñwu ma nyo̩nyo̩, todu kʼama ki we ewʼemi ali uwa-i."
LUK,16,29,"Ama Ebraham kakini, Ama chene̩ Mose̩s kpai amakache̩, ma ki gbʼo̩la e-ma."
LUK,16,30,"Ama i kakini, I chʼabe̩le̩ n, ata-wa, Ebraham, i muda che̩wñ kʼe̩ne̩ʼka kwʼugbo abo ki ku nyʼugbo ma, ma aribeda."
LUK,16,31,"Tak i ka ñw u kakini, Iche̩wñ ku ma ma gbʼo̩la e-Mose̩s kpai e-amakache̩ n, dagba e̩ne̩ʼka kwane̩ kwef abo ki ku ma jʼake̩do̩no n."
LUK,17,1,"Oñ i ka ñw amako̩che̩-wñ kakini, I nʼugbo du kʼe̩wñ e̩dahi awe ewa n; ama atogwo chʼe-e̩ne̩ kʼi alʼugbo-wñ wa!"
LUK,17,2,"I ma nyo̩ ñw u tule ku ma ma dʼokuta une̩wñ lo̩ko̩li o̩fa-wñ, ku ma mʼowñ du rikpolo tef ohimini, tʼowñ edʼe̩ne̩ʼka ef abo ke̩ke̩-i hi le."
LUK,17,3,"Me̩ mʼo̩la-me̩ ne̩: iche̩wñ kʼo̩maye-we̩ dure, e̩ nadejurʼu; i la che̩wñ kʼi ribeda tʼo̩ no ñw u."
LUK,17,4,"I la che̩wñ kʼi dʼe̩ re onu mebie o̩jo̩ʼka, kʼi laño̩ rida tʼugbo-we̩ onu mebie kʼi kakini, U ribeda me̩, e̩ ki to̩no̩ ñw u."
LUK,17,5,"Tak ame̩nukpuche̩ le̩ ka ñw Ondu kakini, Dʼe̩do̩-ekono manyu ñw a."
LUK,17,6,"Oñ Ondu kakini, Iche̩wñ ku me̩ ma ne̩ e̩do̩-ekono dabe̩ne̩ kʼe̩yo̩ mustadi, me̩ ma ka ñw oli sikamain kide̩ kakini, Muwu tʼe̩te̩te̩te̩, kʼe̩ dʼo̩la-we̩ ne ef ohimini; oñ i ma gbo̩la-me̩ gbo̩."
LUK,17,7,"E̩ne̩ la dʼefu-me̩ kʼi nʼadu ki alʼuche̩-wñ, abe̩k i adide amala-wñ, kʼi aka ñw u e̩gba kʼi doji kwʼoko, kakini, Lewa ababa, kʼe̩ guane̩ kʼe̩ jʼe̩wñ;"
LUK,17,8,"kʼi ma la aka ñw u n kakini, E̩ ki fʼo̩je̩ o̩kpane̩ hi ñwu mi, kʼe̩ laño̩ dʼe̩wñ tʼo̩la-we̩ kʼe̩ che e̩wñ ñwu mi, gbogbo tak u je̩ kʼu la ñmo̩ kpa; tak ubi e-le̩ uwe̩ aje̩ uwe̩ la añmo̩?"
LUK,17,9,I agwʼadu le̩ ukpe̩ kʼi fʼe̩wñ kʼi ñwa ñw u le̩ che?
LUK,17,10,"Abe̩le̩ ame̩ de̩ ge̩, e̩gba ku me̩ fʼe̩wñ du ku ma ñwa ñwu me̩ le̩ chekpa, me̩ ki ka kakini, Awa chʼamadu ki ma nʼeku n le̩; e̩wñ ki chʼukpe̩-wa oñ a che le̩."
LUK,17,11,"Oñ i leatu, abu ku ma dʼef ule̩ alo tu Je̩rusale̩m kʼowñ ale gu efu Samaria kpai Galili du,"
LUK,17,12,"abu kʼi la mugudu tef adogbeʼka, aboke̩le̩ me̩gwa ku ma chʼame̩no̩ga-ikpemute de kpʼowñ, oñ ma kwodago o̩najiji:"
LUK,17,13,"taku ma dʼomu dago kakini, Jisus, O̩dafe̩, e̩ li wa ejumomi."
LUK,17,14,"Oñ abu kʼi fʼuma li i ka ñwu ma kakini, Me̩ nalo ku me̩ dʼo̩la-me̩ ña amatama. Oñ i leatu, abu ku ma alo, o̩la-ma kwo hiolo."
LUK,17,15,"Tak oka efʼuma abu kʼi li ka kʼo̩la-wñ takpa, i mudakubi, oñ i nʼomu lile adojima ñw O̩jo̩."
LUK,17,16,"Tak i lewa fʼeju bʼane̩ ma e̩re̩-wñ, i nagwʼo̩; e̩ne̩ le̩ la chʼabo Samaria."
LUK,17,17,"Oñ Jisus dohi kakini, I chʼo̩la one̩ me̩gwa le̩ kwo hiolo n? Ugbo abo me̩la le̩ de̩ taa?"
LUK,17,18,"I nʼe̩ne̩ du ku ma li kʼi adabiwa kʼi dʼojima ñw O̩jo̩ n, chai akichi kide̩ kate?"
LUK,17,19,"Oñ i ka ñw u kakini, Kwane̩, kʼe̩ lo we̩: e̩do̩ ekono-we̩ fʼe̩ jadu me̩."
LUK,17,20,"Oñ abu kʼamaFarisi tʼowñ ene kakini, Adiko e̩gba ojane̩ O̩jo̩ awa? I dohi ñwu ma kakini, Ojane̩ e-O̩jo̩ awa kpai e̩wñ-igo-ego n;"
LUK,17,21,"ma la aka kakini, Me̩ go, emi, abe̩k, ano̩mo̩ n! todu me̩ go ta, ojane̩ e-O̩jo̩ dʼefu-ume̩."
LUK,17,22,"Oñ i ka ñw amako̩che̩ le̩ kakini, O̩jo̩-wñ awa, e̩gba kʼe̩ño̩ o̩jo̩ʼka e-O̩ma One̩-i eli ache me, me̩ la aliʼu n."
LUK,17,23,"Taku ma aka ñwu me̩ kakini, Me̩ go, o̩mo̩-i! me̩ go, emi! Me̩ ki le n, me̩ ki bʼuma kpe̩re̩ n."
LUK,17,24,"Todu dabalu kʼo̩mamanya ada kwef ojale o̩wo̩ʼka kʼi fʼojale mu gaa gbogbo nyʼo̩wo̩ ekeji efojale, abe̩le̩ O̩ma One̩ ade̩ ef adiko o̩jo̩ e-wñ."
LUK,17,25,"Ama ejodudu i ali uwa wewe tila, oñ abo̩gba kide̩ afʼowñ ñwago ku ma kʼo̩ dab ijo̩bu."
LUK,17,26,"Alu kʼi wache ef adiko Noa, abe̩le̩ i año̩ de̩ ef adiko O̩ma One̩ ge̩."
LUK,17,27,"Ma je̩ e̩wñ, ma ñmo̩, ma nʼo̩ya, ma la du kpo̩ko̩, gbogbo wʼo̩jo̩ ku Noa kwo̩tʼef o̩ko̩ le̩, tak uwobi omi le̩ lewa, oñ i fʼuma kpa rinyo̩ chaka."
LUK,17,28,"Abe̩le̩ dabalu ki wache ef adiko Lo̩t; ma je̩ e̩wñ, ma ñmo̩, ma la e̩wñ, ma la tʼe̩wñ, ma gbe̩ e̩wñ, ma kʼunyi;"
LUK,17,29,"ama o̩jo̩ ku Lo̩t kwʼefu So̩do̩m dufu una kpai itolu lo̩ kwʼojale dab omiofo, oñ i fʼuma kpa rinyo̩ chaka:"
LUK,17,30,alu le̩ gbage̩de̩ i ade̩ ef o̩jo̩ ku madʼO̩ma One̩ bite̩.
LUK,17,31,"Adiko o̩jo̩ le̩ e̩ne̩ kʼi dʼojokunyi kʼe̩wñ-eku-wñ la jʼef unyi, i ki gwo̩ru nyʼo̩mo̩ kʼi ko n: oñ abe̩le̩ e̩ne̩ kʼi dʼoko ge̩, i ki ño̩ dabi tʼubi n."
LUK,17,32,Me̩ libekado o̩ya Lo̩t.
LUK,17,33,"E̩ne̩ du kʼi afeju kʼi nyomi oji o̩la-wñ adutinyo̩ le̩; ama e̩ne̩ du kʼi adʼu rinyo̩, agba udeju-wñ."
LUK,17,34,"Naka ñwu me̩ kakini, Odu o̩jo̩ le̩ one̩ meji ajʼoj ate̩ʼka; ma adʼoka, ma la atʼekeji no̩."
LUK,17,35,"Abobule̩ meji la ajo̩ ano̩ e̩wñ kpʼo̩la-ma; ma adʼoka, ma la atʼekeji no̩. ["
LUK,17,36,"One̩ meji ajʼoko; ma adʼoka, ma la atʼekeji no̩.]"
LUK,17,37,"Taku ma dohi ka ñw u kakini, Ugbo de̩ Ondu? Oñ i ka ñwu ma kakini, Ugbo kʼoku e̩wñ de̩, o̩mo̩ oñ amugu awa jo̩."
LUK,18,1,"Oñ i fʼita kpa ñwu ma alu kʼi dukpe̩ kʼamone̩ achadua e̩gba du, uhia ki we ehia ma;"
LUK,18,2,"i kakini, Akajo̩ ki ma railo O̩jo̩ n dʼef ewoʼka, one̩ la wʼo̩ eju n."
LUK,18,3,"Oñ o̩yaukuo̩ko̩ʼka dʼef ewo kide̩; i te̩tawʼugbo-wñ o̩gbe̩nugbe̩ aka ñw u kakini, Fʼache̩ na mi ugbo e̩no̩la-mi."
LUK,18,4,"Tak abu kʼi ma dʼowñ e̩do̩ n gboo̩gbo; ama ubi le̩ i ka ef e̩do̩-wñ kakini, Dagba u ma railo O̩jo̩ n, kʼone̩ ma la wʼomi eju n;"
LUK,18,5,"ama todabu kʼo̩yaukuo̩ko̩-i ache mi akanya-i, nanʼache̩-wñ tode̩gba kʼewa kʼi awa o̩ko̩ko̩lo̩ adʼumi te̩ agwoli gwoku."
LUK,18,6,"Oñ Ondu kakini, Me̩ nagbo̩ e̩wñ kʼakajo̩ uji le̩ aka ke."
LUK,18,7,Oñ i ma nʼugbo du kʼO̩jo̩ anʼache̩ abo-wñ kʼi tutane̩ ku ma jʼakwadʼo̩ o̩ro̩ka kpai odu n? E̩do̩ i muda aje̩ ugbo ma le̩.
LUK,18,8,"Naka ñwu me̩, kakini, Owñ anʼache̩ ma piopio. Ama e̩gba kʼO̩ma One̩ lewa i ñʼali e̩do̩-e̩kono̩ oj ane̩-ile̩-i?"
LUK,18,9,"Oñ i fʼita-i kpa ugbo abo iche̩ka ku ma ke̩do̩nʼo̩la-ma ka kʼama chʼame̩no̩kpakpa, ma la do̩ abo ki bo̩ du rʼibe̩te̩."
LUK,18,10,"I kakini, One̩ meji mute̩gu nyʼunyi O̩jo̩ ku ma chadua; oka efu ma chʼiFarisi, ekeji-wñ la chʼagbo̩kane̩."
LUK,18,11,"E̩ne̩ Farisi le̩ kwodago achadua abe̩-i kpai o̩la-wñ: i kakini, O̩jo̩, nagwʼe̩ ukpe̩ kʼu ma dab abo ki bo̩ n, amagba-e̩wñ-afuma, amachuji, amatene o̩ya one̩, i chaka chʼalu kʼagbo̩kane̩-i de̩, u dabe̩le̩ n."
LUK,18,12,Najalu onu meji tak o̩jo̩ mebie ñwa; e̩wñ du kʼu ne̩ nakpe̩ rʼe̩gwa kʼu dʼukpe̩ʼka chele.
LUK,18,13,"Ama agbo̩kane̩ le̩ kwodago o̩najiji; i chaka chʼe-eju ekorʼojale i je̩ che n; i muda dʼo̩wo̩ fiʼe̩do̩-wñ, i kakini, O̩jo̩, e̩do̩ kʼi nyʼe̩ ñw omi kʼu chʼe̩nadure."
LUK,18,14,"Naka ñwu me̩ kakini, e̩ne̩-i mugwo̩ru kwʼo̩mo̩ le tʼunyi-wñ kpai ale eje̩ ñw e̩nekeji le̩, todu e̩ne̩ du kʼi ahi o̩la-wñ ne ma ahi u wane̩; ama e̩ne̩ kʼi hiʼo̩la-wñ wane̩ ma ahi u dago."
LUK,18,15,"Ma la jʼakʼamo̩me̩kpa-ma wʼugbo owñ, todu kʼi do̩wo̩kado ma ge̩; oñ abu kʼamako̩che̩ fʼu li, ma dejuru ma."
LUK,18,16,"Ama Jisus fʼuma do̩ wʼugbo-wñ, i kakini, Me̩ to̩no̩ kʼabimo̩to̩ kekele ki wʼugbo mi, me̩ ki la kpo̩na nyʼuma n: todu ojane̩ O̩jo̩ chʼe-abe̩go̩-i."
LUK,18,17,"Ami, naka ñwu me̩ kakini, Iche̩wñ kʼe̩ne̩ du ma gba ojane̩ O̩jo̩ alu kʼimo̩to̩ kekele agba e̩wñ n, i nʼugbo du kʼi agudu tef uwñ n."
LUK,18,18,"Tak agbojiʼka tʼowñ ene kakini, Akone̩wñ, uwe̩ e̩ne̩nyo̩, e̩wñ nache kʼiñmi ogbegbele̩ amud e̩wñ ogu kʼu naje̩?"
LUK,18,19,"Oñ Jisus ka ñw u kakini, E̩wñ chi kʼe̩ do̩ mi kʼe̩ne̩nyo̩? E̩ne̩ du nyo̩ n, chai e̩ne̩ kate, owñ chʼO̩jo̩."
LUK,18,20,"Uwe̩ chema o̩la uko̩ le̩, E̩ ki tene o̩ya e̩ne̩ omune̩ n, e̩ ki kpʼone̩ n, e̩ ki joji n, e̩ ki gbibenu olemi n, e̩ bumo̩ ata-we̩ kpai iye-we̩."
LUK,18,21,"Tak i kakini, U fʼe̩wñ-i du de kwʼe̩gba kʼu chʼimo̩to̩ okolobia."
LUK,18,22,"Oñ abu ku Jisus gbo̩, i ka ñw u kakini, E̩wñʼka bo̩ ñw e̩ ta, mʼe̩wñ du kʼe̩ ne̩ ko ta, kʼe̩ mʼu ko kpe̩ ñw ame̩nale, oñ uwe̩ anʼe̩wñ akoko efojale: tak e̩ lewa, tʼumi ubi."
LUK,18,23,"Oñ abu kʼi gbo̩ e̩wñ-i, i mud e̩do̩-e̩kpabie̩ ñw u nana, todu kʼanana-wñ tabale."
LUK,18,24,"Oñ abu ku Jisus li u i kakini, Me̩ go abu kʼi gbiti ñw abo ku ma nʼe̩wñ-eku nana ku ma gudu nyʼef ojane̩ O̩jo̩."
LUK,18,25,Todu i me̩ ñw inyakulumi kʼi gudu lef awo ebije uge̩wñ tʼanana egudu nyʼef ojane̩ O̩jo̩ le.
LUK,18,26,"Oñ abo ku ma gbo̩ kakini, Mak e̩ne̩ ma neke ajadu ke?"
LUK,18,27,"I muda kakini, E̩wñ ki ma je̩ ache ñw amone̩ n, je̩ ache ñw O̩jo̩."
LUK,18,28,"Oñ Pita kakini, Go, a tʼe̩wñ e-wa no̩ me̩, a la tʼuwe̩ ubi-i."
LUK,18,29,"Oñ i ka ñwu ma, kakini, Ami, naka ñwu me̩, ka kʼi nʼe̩ne̩ du kʼi tʼunyi abe̩k o̩ya abe̩k amo̩maye abe̩k abo ki bi owñ abe̩k amo̩ma no̩ tod ojane̩ O̩jo̩"
LUK,18,30,"e-ki ma agba e̩wñ wewe tʼe-le̩ le ef adiko kide̩ n, tak ef o̩kpanachi ki awa-i i ñʼagba iñmi ogbegbele̩."
LUK,18,31,"Tak i mʼamame̩gweji le̩ ko oñ i ka ñwu ma kakini, Me̩ go, a ate̩gu nyi Je̩rusale̩m, tak o̩la O̩ma One̩ du ki che̩ko̩tane̩ lef amakache̩ achekpoji."
LUK,18,32,"Todu ma adʼowñ ñw abo uche̩ichi mu, ma achʼo uke̩, ma akpʼowñ bie̩, ma la afiʼito̩ rʼowñ o̩la;"
LUK,18,33,"taku ma ajʼowñ edili, ma la akpʼo̩ tinyo, tak o̩jo̩ e̩ke̩ta-wñ i udajikwane̩ ge̩."
LUK,18,34,"Eju-ma la ne̩m o̩la-i du n; o̩la kʼi ka le̩ la chemaja ñwu ma, ma la ma e̩wñ kʼi ka le̩ n."
LUK,18,35,"Oñ i leatu, eme̩ru kʼi me̩ru Je̩riko awa, afejuʼka gugu eti o̩na abiebi."
LUK,18,36,"Tak abu kʼi gbo̩ ekuku o̩wo̩-amone̩ ku ma lale, i tene e̩wñ ki chʼofe-wñ."
LUK,18,37,"Oñ ma fʼuka je̩ ñw u kakini, Jisus abo Nazare̩t le̩ alale."
LUK,18,38,"Tak i kwokwa kakini, Jisus, uwe̩ O̩ma Defid, lʼumi ejumomi."
LUK,18,39,"Tak abo ku ma jʼo̩gba dejurʼu kʼi chechi: i muda nakwa tule nyo̩gba nana kakini, Uwe̩, O̩ma Defid, lʼumi ejumomi."
LUK,18,40,"Taku Jisus kwodago, oñ i je̩ ñwu ma mʼu du wʼugbo owñ. Oñ abu kʼi me̩rʼu, i tʼowñ ene kakini,"
LUK,18,41,"E̩wñ dʼuwe̩ e̩do̩ kʼu nache ñw e̩? Tak i kakini, Ondu, todu kʼomi kʼu gane̩."
LUK,18,42,"Taku Jisus ka ñw u kakini, Gane̩ ke; e̩do̩-ekono-we̩ fʼe̩ jadu me̩."
LUK,18,43,"Oñ e̩re̩re̩le̩ i kwogane̩, i la tʼowñ ubi, i nadojima ñw O̩jo̩: oñ abu kʼamone̩ le̩ chaka li u, ma nañwulo̩ O̩jo̩."
LUK,19,1,"Tak abu kʼi mugudu nyi Je̩riko oñ i che kʼi lewa legudu,"
LUK,19,2,"me̩ la go, e̩ne̩ke̩le̩ʼka ku ma dʼodu-wñ ko̩ Zakio̩s do̩mo̩, owñ la chʼagboji amagbo̩kane̩, anana i che."
LUK,19,3,"Oñ i feju kʼi li Jisus, kʼi mʼe̩ne̩ kʼi che; i la neke che n, noji o̩wo̩-amone̩ le̩, todabu kʼi chʼo̩di."
LUK,19,4,"Oñ i fule le tʼo̩gba, i mute̩gu toj oli sikamo̩r todu kʼi liʼu: todu abu kʼi ache kʼi lale o̩mo̩."
LUK,19,5,"Tak e̩gba ku Jisus lewa ugbo le̩ i chʼeju gʼate̩ i ka ñw u kakini, Zakio̩s, hika gwo̩ru wane̩; todu unyi-we̩ nagugu eñini, tila."
LUK,19,6,"Tak i hika gwo̩ru wane̩, oñ i mʼowñ gba kpai uyo̩."
LUK,19,7,"Tak abu ku ma li u, o̩chaka-ma kwokeñmini kakini, I le tʼejefu kʼi ru ugbo e̩ne̩ke̩le̩ kʼi chʼe̩nadure."
LUK,19,8,"Oñ Zakio̩s kwodago, i ka ñw Ondu kakini, Go, Ondu, ukpeji idu-mi nako ñw ame̩nale; i la che̩wñ kʼu gba e̩wñʼka lef uji ugbo e̩ne̩ du nadabi rʼo̩me̩-wñ ugbo me̩le̩."
LUK,19,9,"Oñ Jisus ka ñw u kakini, Ujadu lewate̩ ñw unyi kide̩ eñini-i me̩, todukpe̩ kʼowñ-i ño̩ chʼo̩ma Ebraham."
LUK,19,10,Todu O̩ma One̩ lewa kʼi feju kʼi laño̩ jadu e-ki lenyo̩.
LUK,19,11,"Oñ abu ku ma gbo̩ e̩wñ-i, i mʼita du manyu kʼi kpa ñwu ma tod eme̩ru kʼi ame̩ru Je̩rusale̩m kpai todukpe̩ ku ma do̩ ka kʼe̩re̩re̩le̩ oñ ojane̩ O̩jo̩ ache ki dufu ejugede."
LUK,19,12,"Todule̩ i kakini, E̩ne̩ʼka kʼi chʼo̩mo̩fe̩ le tʼane̩ o̩najiji, kʼi gbʼojane̩ ñw o̩la-wñ kʼi dabiwa."
LUK,19,13,"I la fʼamadu-wñ me̩gwa do̩wa, oñ i mʼipamu me̩gwa ko ñwu ma, tak i ka ñwu ma kakini, Me̩ nadʼu chinyama gbogbo tak u wa."
LUK,19,14,"Abane̩-wñ muda chulaka-wñ oñ ma fʼabogijo kpe̩ tʼo̩ ubi, ma kakini, I dʼuwa e̩do̩ kʼe̩ne̩-i ki chʼonu-wa n."
LUK,19,15,"Oñ i leatu, ef edabiwa-wñ, abu kʼi mʼojane̩ le̩ gba, i ka kʼama ki fʼamadu kʼi kʼo̩ko̩ ñwu ma le̩ do̩ wʼugbo-wñ, todu kʼi ma ile e̩wñ ku ma je̩ ef inyama ku ma che."
LUK,19,16,"Oñ e-ejodudu kwodufu wʼo̩gba-wñ, i kakini, Odu, ipamu-we̩ nʼile ipamu me̩gwa."
LUK,19,17,"Oñ i ka ñw u kakini, I nyo̩ gbe̩, uwe̩, adu ki nyo̩; todabu kʼe̩ chubi mi ef e̩wñ ki nya, uwe̩ ki nʼo̩da ewo me̩gwa."
LUK,19,18,"Tak e-ekeji lewa kakini, Odu, ipamu-we̩ i mʼipamu me̩lu je̩ mʼo̩."
LUK,19,19,"Oñ i ño̩ ka ñw e̩ne̩ le̩ ge̩ kakini, Uwe̩ ki ño̩ nʼo̩da ewe me̩lu ge̩."
LUK,19,20,"Tak e-omune̩ lewa kakini, Odu, go, ipamu-we̩, kʼu fʼu daku te̩ ef ugbogbo, owñ de̩:"
LUK,19,21,"todu u railo we̩, todabu kʼe̩ ma chʼe̩niyachi n: e-kʼe̩ ma du tʼane̩ n, e-le̩ e̩ du, e̩wñ kʼe̩ ma gbe̩ n, e-le̩ e̩ la aja ko wʼunyi."
LUK,19,22,"I ka ñw u kakini, Nanʼalu e-we̩ kajo̩ we̩, uwe̩ adu bibi-i. E̩ chema ka kʼomi ma chʼe̩niyachi n, kʼu nadu e̩wñ kʼu ma du te̩ n, kʼu laño̩ aja kowʼunyi e̩wñ kʼomi ma du gbe̩ n;"
LUK,19,23,"todu kide̩ e̩wñ chi kʼe̩ ma dʼo̩ko̩-mi nyʼabo ku ma dʼo̩ko̩ ta o̩wo̩ n? tak abu kʼu lewa u ma gba e̩wñ-mi manyu ile oji-wñ,"
LUK,19,24,"tak i ka ñw abo ku ma dago jo̩ kakini, Me̩ mʼipamu le̩ gba bʼo̩ o̩wo̩ te̩, ku me̩ du ñw e̩ne̩ ki ne̩ ipamu me̩gwa le̩."
LUK,19,25,"Taku ma ka ñw u kakini, Odu, i chene̩ ipamu me̩gwa me̩."
LUK,19,26,"Naka ñwu me̩ kakini, E̩ne̩ du ki ne̩ oñ ma adu ñw u: ama e̩ne̩ ki ma ne̩ n, tʼe̩wñ kʼi ne̩ ma abʼo̩ gba."
LUK,19,27,"Ama ame̩ne̩bi-mi ki ma dʼuma e̩do̩ kʼomi ki chʼonu-ma-i n, me̩ mu ko wʼemi, ku me̩ mʼuma kokpa eju-mi."
LUK,19,28,"Tak abu kʼi fʼe̩wñ kide̩ ka, i le tʼo̩gba ate̩gu alo tu Je̩rusale̩m."
LUK,19,29,"Oñ i leatu, abu kʼi ame̩ru Be̩tfeji kpai Be̩tani, ugbo uwo ku ma dʼo̩ ko̩ O̩lif, i fʼamako̩che̩ meji kpuche̩,"
LUK,19,30,"i kakini, Me̩ nalo me̩ tef adogbe ki kpejuru me̩ o̩mo̩; abu ku me̩ mugudu wa ababa me̩ ali o̩mo̩ke̩ke̩te̩ ki tʼiku o̩mo̩, e-kʼe̩ne̩ du ma tanʼoji-wñ mama ta n; me̩ mʼu tu ku me̩ duwa."
LUK,19,31,"I la che̩wñ kʼe̩ne̩ du tʼume̩ ene kakini, E̩wñ chi ku me̩ atu-i? Abe̩le̩ me̩ aka ñw u kakini, Ondu chenʼeku-wñ."
LUK,19,32,"Oñ abo ku ma kpʼuma uche̩ le̩ kwʼo̩mo̩ le, oñ ma li alu kʼi ka ñwu ma."
LUK,19,33,"Oñ abu ku ma jʼatu o̩mo̩ke̩ke̩te̩ le̩, amodu-wñ, ka ñwu ma kakini, E̩wñ chi ku me̩ atu o̩mo̩ke̩ke̩te̩-i?"
LUK,19,34,"Oñ ma kakini, Ondu chenʼeku-wñ."
LUK,19,35,"Taku ma mʼu du wʼugbo Jisusi: ma la mʼe̩wñ o̩la-ma ko bʼo̩mo̩ke̩ke̩te̩ le̩ ubi ma, taku ma du Jisusi gugu oji-wñ."
LUK,19,36,Oñ abu kʼi alo ma fʼe̩wñ o̩la-ma nadala jʼejʼo̩na.
LUK,19,37,"Oñ abu kʼi ame̩ru awa, ugbo agwo̩ru uwo O̩lif le̩, ugwe̩ko̩ amako̩che̩ le̩ chaka chane̩ e̩yo̩, ma nʼomu lile añwulo̩ O̩jo̩ todu uko̩lo̩ ukpahiu du ku ma li,"
LUK,19,38,"ma kakini, Ekele ma kele Onu kʼi awa ef odu Ondu; ure̩do̩ ki dʼefojale kpai ojima ate̩ ate̩."
LUK,19,39,"Tak amaFarisi iche̩ka ef o̩wo̩ amone̩ le̩ ka ñw u kakini, Akone̩wñ, dejuru amako̩che̩-we̩."
LUK,19,40,"Tak i dohi kakiru, Naka ñwu me̩ kakini, Iche̩wñ kʼabo-i hiʼalu-ma de, okuta ki jo̩-i akwa."
LUK,19,41,"Tak abu kʼi me̩ru awa, kʼi fʼewo le̩ li i kworaku-wñ,"
LUK,19,42,"I kakini, Iche̩wñ kʼuwe̩ ma ma ef o̩jo̩ kide̩, owñ chʼuwe̩ onugo, e̩wñ kʼi chʼe̩wñ ure̩do̩! Ama fai i che̩maja bʼuwe̩ eju te̩."
LUK,19,43,"Todabu kʼadiko o̩jo̩-wñ awa bʼuwe̩ ma e̩gba kʼame̩nebi-we̩ abʼaku nyʼuwe̩ daka, ku ma donyʼuwe̩ daka afʼuwe̩ bunyi te̩,"
LUK,19,44,"taku ma agwʼuwe̩ mane̩, kpai amo̩ma-we̩ efu-we̩; ma la atʼokuta okate no̩ oji omune̩ efu-we̩ n; ukpe̩ kʼe̩ ma ma iko ku ma wa feju dʼuwe̩-i n."
LUK,19,45,"Tak i mugudu tef unyi O̩jo̩, oñ i chane̩ enʼabo ku ma ta e̩wñ dufu,"
LUK,19,46,"i naka ñwu ma kakini, I che̩ko̩tane̩ kakini, Unyi-mi la achʼunyi adua; ame̩ muda dʼu chʼo̩wo̩ amadinya."
LUK,19,47,I la do̩mo̩ ako̩ ma e̩wñ ef unyi O̩jo̩ o̩jo̩ñwa o̩jo̩ñwa. Ama amagboji amatama kpai amako̩takada kpai abo ku ma to̩gba ef amone̩ le̩ feju ku ma kpʼo̩ tinyo̩:
LUK,19,48,ma la li e̩wñ ku ma ache n; todu amone̩ le̩ chaka ronyʼowñ aneti.
LUK,20,1,"Oñ i leatu, o̩jo̩ʼka le̩, abu kʼi nako̩ amone̩ e̩wñ ef unyi O̩jo̩, kʼi nʼUche̩nyo̩ aje̩ru ma, amagboji amatama kpai amako̩takada manyʼabogijo lewabanʼo;"
LUK,20,2,"oñ ma ko̩la, ma ka ñw u, kakini, E̩ ka ñw a, ef o̩da e̩wñ e̩ che e̩wñ-i taa? Abe̩k e̩ne̩ dʼo̩da kide̩ ñw e̩?"
LUK,20,3,"Oñ i dohi ka ñwu ma, kakini, Omi ñʼatʼume̩ ene o̩laʼka ge̩; ku me̩ ka ñwu mi:"
LUK,20,4,"Baptism e-Jo̩n le̩ fa, efojale i kwo? abe̩k i kwʼugbo amone̩?"
LUK,20,5,"Oñ ma kwolo̩la kpʼo̩la-ma kakini, Iche̩wñ kʼa kakini, I kwʼefojale, i akakini, Tode̩wñ me̩ ma ke̩do̩nʼo̩la-wñ n?"
LUK,20,6,"I la che̩wñ kʼa akakini, I kwʼugbo amone̩, amone̩-i chaka arokuta ñw a, todu ama cheke̩do̩no ka ku Jo̩n chʼakache̩."
LUK,20,7,Taku ma dohi ka kʼama ma ugbo kʼi kwo n.
LUK,20,8,"Taku Jisus ka ñwu ma kakini, Omi la aka ef o̩da e̩wñ kʼu nache e̩wñ-i ñwu me̩ ni ge̩."
LUK,20,9,"Tak i chane̩ ekpʼita kide̩ ñw amone̩ le̩ kakini, E̩ne̩ ʼka fʼuche̩ achiwebe̩te̩ma lo, oñ i mʼu du nyʼamaluche̩ o̩wo̩, tak i le tʼane̩ omune̩ kʼi kpo̩kpe̩ nana o̩mo̩."
LUK,20,10,"Tak iko-wñ i fʼaduʼka kpuche̩ nyʼugbo amaluche̩ le̩, kʼama ki kʼe̩ro ñw u kwef e̩ro uche̩ achiwebe̩te̩ma le̩. Amaluche̩ le̩ muda fʼu gwo, oñ ma fʼu kpuche̩ kwʼo̩mo̩ o̩wo̩ ofo."
LUK,20,11,"Tak i ño̩ kpe̩ adu omune̩ ge̩: oñ ma ño̩ fʼowñ le̩ gwo ge̩, ma la fʼu chukata, ma fʼu kpe̩ kwʼo̩mo̩ o̩wo̩ ofo ge̩."
LUK,20,12,"Tak i fʼe̩ke̩ta kpe̩ ge̩: oñ ma ño̩ fʼe-le̩ chagbe, ma mʼu du rikpolo dufu."
LUK,20,13,"Tak odu uche̩ achiwebe̩te̩ma le̩ kakini, E̩wñ nache? Nakpe̩ o̩ma ufe̩do̩-mi; ukani ma adiba ñw u."
LUK,20,14,"Ama abu kʼamaluche̩ le̩ fʼowñ li ma chane̩ elo̩la kpʼo̩la-ma kakini, E̩ne̩ ki aje̩ e̩wñ ogu ata-wñ de̩-i; a ki fʼu kpa, todu kʼe̩wñ-o̩gu le̩ ki mud e-wa."
LUK,20,15,"Taku ma mʼu du ro̩ kwef uche̩ achiwebe̩te̩ma le̩ tʼo̩do̩da, oñ ma fʼu kpa. Todule̩ e̩wñ odu uche̩ achiwebe̩te̩ma le̩ ache ma ta?"
LUK,20,16,"I awa kʼi fʼamaluche̩ le̩ kpa rinyo̩, tak i adʼuche̩ achiwebe̩te̩ma le̩ ñw abomune̩. Oñ abu ku ma gbo̩, ma kakini, O̩jo̩ ki kpo̩na."
LUK,20,17,"Ama i cheju go ma, i kakini, Mak e̩wñ chʼe-ki che̩ko̩tane̩ kide̩ kakini,"
LUK,20,18,"E̩ne̩ du ki awane̩ bʼoj okuta kide̩ ma, i age̩ye̩ge̩ye̩ge̩; oñ e̩ne̩ kʼokuta-i awane̩ abʼo ma, i afʼu kwu ebutu."
LUK,20,19,Tak amako̩takada kpai amagboji amatama feju ku ma ko o̩wo̩ nyʼowñ o̩la ef auwa kide̩ gbage̩de̩; ma la railo amone̩; todu ma chema ka kʼugbo ma oñ i kpʼita kide̩.
LUK,20,20,"Taku ma feju bʼo̩ le, ma la fʼamone̩ kpuche̩ anyo̩ge̩ jo̩, ma chakpaine̩ dabe̩ne̩ kʼama chʼabo̩kpakpa, todu kʼama ki gwonyʼo̩la-wñ, todu kʼi nʼugbo ku ma amʼowñ du ñw agboji kpai o̩da igo̩bina."
LUK,20,21,"Ma la tʼowñ ene kakini, Akone̩wñ, a chema kakini, E̩ ko̩la, e̩ laño̩ akone̩ e̩wñ tʼo̩kpakpa, e̩ la nʼe̩nejuma n, chai o̩na O̩jo̩ e̩ kʼone̩ ochochi:"
LUK,20,22,o̩da aje̩ ñw a te̩ o̩ko̩ ñwu Sisa? abe̩k i aje̩ n?
LUK,20,23,"Ama abu kʼi mʼibe ugbeju-ma i ka ñwu ma kakini,"
LUK,20,24,"Me̩ dʼoliaʼka ña mi, ojibo e̩ne̩ kpai olubutu e̩ne̩ jʼo̩la-wñ? Oñ ma kakini, E-Sisa."
LUK,20,25,"Tak i ka ñwu ma kakini, Maku me̩ dʼe̩wñ e-Sisa ñwu Sisa, e̩wñ e-O̩jo̩ me̩ ki la du ñw O̩jo̩."
LUK,20,26,"Iñmi-ma la wo̩ egwo̩nyʼo̩la kʼi ka le̩ eju amone̩ n. Taku ma kwoyaye noj ohi-wñ, oñ ma jo̩ chii."
LUK,20,27,"Tak abo iche̩ka ef amaSadiusi wʼugbo-wñ, owñ chʼabo ku ma ka kʼudajikwane̩ do̩mo̩ n;"
LUK,20,28,"oñ ma tʼowñ ene kakini, Akone̩wñ, Mose̩s ko̩lubutu ñw a, kakini, Iche̩wñ kʼo̩maye one̩ kʼi nʼo̩ya leku, kʼi ma la nʼo̩ma n todu kʼo̩maye-wñ ki mʼo̩ya-wñ le̩ du, kʼi dʼugbe̩ tane̩ ñw o̩maye-wñ."
LUK,20,29,"Todule̩ amo̩maye mebie do̩mo̩: tak e-ejodudu fʼo̩ya ne̩ oñ i leku, i la nʼo̩ma n;"
LUK,20,30,tak e-ekeji
LUK,20,31,"kpai e-e̩ke̩ta mʼowñ du; alu le̩ amamebie ne̩, ma la tʼo̩ma du no̩ tane̩ n, oñ ma leku,"
LUK,20,32,anubi-wñ onobule̩ le̩ ño̩ leku ge̩.
LUK,20,33,Todule̩ ef udajikwane̩ e̩ne̩ i achʼo̩ya-wñ ef uma? Todu amamebie le̩ dʼowñ chʼo̩ya.
LUK,20,34,"Taku Jisus ka ñwu ma kakini, Amo̩ma o̩kpanachi kide̩ ane̩ o̩ya, ma laño̩ ko ma kpo̩ko̩ ge̩:"
LUK,20,35,"ama abo ku ma fuñwa ku ma nyo̩ bo̩jo̩ ku ma tʼo̩kpanachi e-le̩ kpai udajikwane̩ kwef abo ki ku, nʼo̩ya n, ma la ko ma kpo̩ko̩ n;"
LUK,20,36,"todu ma la neke ño̩ ku ge̩ n: todu ma chʼokujo̩ kpai amonuche̩ O̩jo̩; ma la chʼamo̩ma O̩jo̩, abu ku ma chʼamo̩ma udajikwane̩."
LUK,20,37,"I muda chʼe-ku ma ako abo ki ku kwane̩, i chaka che Mose̩s dʼoji e-le̩ dufu ugbo oli ye̩e̩le̩ le̩, abu kʼi kakini, Ondu, O̩jo̩ e-Ebraham, kpai O̩jo̩ e-Aise̩k, kpai O̩jo̩ e-Jeko̩b."
LUK,20,38,"Owñ la chʼO̩jo̩ e-abo ki ku n, chai e-abo ki deju: todu o̩chaka-ma adeju ñw owñ."
LUK,20,39,"Oñ iche̩ka ef amako̩takada le̩ dohi kakini, Akone̩wñ, o̩me̩me̩le̩ e̩ ka le̩."
LUK,20,40,Todu ma gbe̩do̩ etʼowñ ene tʼe-le̩ le ge̩ n.
LUK,20,41,"Tak i ka ñwu ma kakini, Abile ku ma ka ku Kraist chʼO̩ma Defid ta?"
LUK,20,42,"Todu Defid onugo ka ef o̩takada Eli kʼi ko̩ dʼO̩jo̩ le̩ kakini,"
LUK,20,43,Gbogbo tak u kʼame̩nebi-we̩ chʼuke̩re̩no e̩re̩-we̩.
LUK,20,44,"Todule̩ Defid dʼowñ ko̩ Ondu, abile kʼi ño̩ chʼo̩ma-wñ ge̩?"
LUK,20,45,"Oñ abu kʼamone̩ le̩ chaka nʼeti agbo̩ i ka ñw amako̩che̩-wñ kakini,"
LUK,20,46,"Me̩ namʼo̩la-me̩ ne̩ ugbo amako̩takada e-ki dʼuma e̩do̩ ku ma nyi otogbo lile alule̩ ku ma laño̩ che̩do̩ ugwa ef aja, kpai ugugu ojima ef unyi ujeju, kpai uña ojima ugbo idina,"
LUK,20,47,"e-ku ma mʼunyi amo̩yaukuo̩ko̩ ko je̩, tak ukpa ku ma ache chʼechadua jiji. Abo-i ajʼabi ololo tule."
LUK,21,1,Oñ i mʼeju ko rʼate̩ ali amanana ku ma jʼakʼe̩wñ ele-ma rikpolo tef akpati o̩ko̩.
LUK,21,2,Oñ i li o̩yaukuo̩ko̩ʼka kʼi chʼe̩nale kʼi akʼanini meji rikpolo nyʼo̩mo̩.
LUK,21,3,"Tak i kakini, Ochochi, naka ñwu me̩ kakini, O̩yaukuo̩ko̩ e̩nale-i kʼe̩wñ rikpolo tʼo̩ tʼuma le chaka:"
LUK,21,4,"todu o̩chaka abo-i mʼe̩wñ ko kwef e̩wñ-ma ki ku ma bo̩ rikpolo tef e̩wñ ele le̩; owñ muda ko kwef e̩wñ ki nyarʼowñ, owñ chʼudiñmino-wñ du kʼi ne̩, oñ i du rikpolo tʼo̩."
LUK,21,5,"Tak abu kʼabo iche̩ka nʼo̩la unyi O̩jo̩ le̩ aka, alu ku ma nʼokuta o̩me̩me̩le̩ kpai e̩wñ kʼamone̩ kowa chʼo̩ñwe̩ nyʼu, i kakini,"
LUK,21,6,"I chʼe-e̩wñ ku me̩ li-i, adiko o̩jo̩-wñ awa e̩gba kʼokutaʼka abo̩ nʼoji omune̩ emi e-ku ma awe egulo̩ wane̩ n."
LUK,21,7,"Oñ ma tʼowñ ene kakini, Akone̩wñ, e̩gba oñ e̩wñ-i ache? E̩wñ la chʼujiwe e̩gba du kʼe̩wñ-i ache ki wache?"
LUK,21,8,"Tak i kakini, Me̩ nago edʼume̩ la, todu abo wewe awa ef odu-mi, ma akakini, Omi de̩; ma ñʼaka kakini, Iko-wñ me̩ro̩wo̩ me̩: me̩ ki tʼuma ubi alo n."
LUK,21,9,"E̩gba du ku me̩ la gbo̩ uka ogu kpai ekuku, me̩ ki gagogodo n; todu e̩wñ-i awache ejodudu tila; i muda chʼukpoji-wñ ababa de̩ ta n."
LUK,21,10,"E̩gbale̩ i ka ñw ma kakini, Abo uche̩ichi akwane̩ tʼabo uche̩ichi o̩la, oñ ojane̩ onuʼka akwane̩ tʼojane̩ onu omune̩ o̩la;"
LUK,21,11,"ane̩ amiejo nana, ugbo ojoji ojoji ukpo̩ta la akpa, atulubo̩ ado̩mo̩; oñ e̩wñ ubailo kpʼujiwe lile akwʼefojale wa."
LUK,21,12,"Ama o̩gba tak e̩wñ-i du wache ma agwo̩nyu me̩, ma la adoli me̩, ma akʼume̩ nyʼef unyi ujeju kpʼunyi uga, ma ako me̩ wʼo̩gba amonu kpʼamigo̩bina tod odu-mi."
LUK,21,13,E-le̩ amud e̩wñ ibenu ñw ame̩.
LUK,21,14,Todule̩ me̩ ki mute̩ ef e̩do̩-me̩ ka ku me̩ añwa tane̩ alu ku me̩ adohi n.
LUK,21,15,"Todu omi adʼalu ñwu me̩ kpʼibe, e-kʼame̩no̩la-me̩ du ma neke rʼo̩na nyʼu n, abe̩k echagwunyu n."
LUK,21,16,Abo ki bi me̩ kpʼamo̩maye-me̩ kpʼamefu-me̩ kpʼamonuku-me̩ onugo ako me̩ ñwu ma mu; ma la aje̩ ñwu ma kpa abo iche̩ka ef ume̩.
LUK,21,17,E̩ne̩ du la anʼulaka-me̩ ache tod odu-mi.
LUK,21,18,I muda nʼugbo du kʼilojiʼka ef oji-me̩ alenyo̩ n.
LUK,21,19,"Ef e̩do̩-me̩ ku me̩ lichi gugu, me̩ aje̩ oji o̩la-me̩."
LUK,21,20,"Ama e̩gba du ku me̩ li ka kʼamisoja uche̩uche̩ donyu Je̩rusale̩m, e̩gbale̩ me̩ ki ma ka kʼi me̩ru edʼalache̩ me̩."
LUK,21,21,E̩gbale̩ abo ku ma jo̩ Judia ki nara tʼane̩ uwo; oñ abo ku ma jʼo̩ge̩ge̩de̩-wñ ki nakwo bʼo̩ te̩; abo ku ma la jo̩ egbili ki gudu tʼef uwñ n.
LUK,21,22,"Todu o̩jo̩ kʼa ka-i chʼo̩jo̩ ache̩ ena, kʼe̩wñ du ki che̩ko̩tane̩ ki che̩kpa."
LUK,21,23,"Atogwo chʼe-abo ki defu, kpʼabo ku ma dʼe̩nya ñw o̩ma ñmo̩ iko le̩, todu o̩pe̩cha lile adʼoj ane̩-i, kpai uwe̩do̩ ku ma we̩do̩ru amone̩-i."
LUK,21,24,"Oñ alu ugbadu agwo ma da jane̩, ogu la ako ma alo tʼef abo uche̩ichi uche̩ichi chaka. Abo uche̩ichi la anʼe̩re̩ te̩ Je̩rusale̩m mane̩ gbogbo tak iko iko abo uche̩ichi ki jo̩ kpa."
LUK,21,25,"Tak ujiwe ado̩mo̩ ef olu kpai ochu kpai awo; oñ ane̩-ile̩-i abo uche̩ichi ache̩kpama te̩, ma agane̩ n noj ekuku ohimini kpai akpoli-wñ;"
LUK,21,26,"amone̩ adaku noj ailo ku ma ra, kpai e̩wñ ku ma nibe ka kʼi awa bʼugbo du kʼone̩ te̩ kade ma. Todu ma miʼamukpahiu efojale efojale ejo."
LUK,21,27,E̩gbale̩ taku ma ali O̩ma One̩ kʼi awa kpai ukpahiu kpai ojima ki nana ef akpa.
LUK,21,28,"Ama echane̩ kʼe̩wñ-i achane̩ ewache, me̩ kʼeju rʼate̩, me̩ ki la hi oji-me̩ dago; todabu kʼugba me̩ tane̩ me̩ro̩-wo̩."
LUK,21,29,"Tak i kpʼita ñwu ma, kakini, Me̩ gʼoli o̩gbaikolo, kpai oli du:"
LUK,21,30,"e̩gba du kʼi alu, ame̩ li, me̩ la ma kpai ojika o̩la-me̩ ka kʼo̩lo̩ji me̩ro̩wo̩ me̩."
LUK,21,31,"Abe̩le̩ ame̩ ge̩, e̩gba du ku me̩ li kʼe̩wñ-i ache me̩, ame̩ ki ma kakini, Ojane̩ O̩jo̩ me̩ro̩wo̩ me̩."
LUK,21,32,"Ami, naka ñwu me̩, kakini, I nʼugbo du kʼabo̩gba-i alale, gbogbo tak e̩wñ-i chaka wache n."
LUK,21,33,Efojale kpai ane̩-ile̩-i alale; i muda nʼugbo du kʼo̩la-mi alale rinyo̩ ofo n.
LUK,21,34,"Me̩ ki la mʼo̩la-me̩ ne̩, tode̩gba kʼadu eju-wuluwulu kpai o̩te̩ eñmo̩ kpai ejiji e̩wñ-ile̩-i eda tʼe̩do̩ me̩ le, tak o̩jo̩ le̩ kwogbulu awa bano me̩ dab ada:"
LUK,21,35,todu abu kʼi awa bʼabo ku ma gugu eju ane̩-ile̩-i du ma le̩ de̩.
LUK,21,36,"Ama me̩ nagwe̩ke̩ iko du, me̩ ki gbo̩ko̩bʼo̩ todu kʼiñmi-me̩ ki wo era bʼe̩wñ du kʼi awache-i te̩, ku me̩ la dago o̩gba O̩ma One̩."
LUK,21,37,O̩ro̩ka du i do̩mo̩ ako̩ ma e̩wñ ef unyi O̩jo̩; tak odu odu i ledufu aru oj uwo ku ma do̩ ko̩ O̩lif le̩.
LUK,21,38,Tak amone̩ du nawʼugbo-wñ ef unyi O̩jo̩ e̩gba kʼane̩ ane̩ ku ma gbo o̩la-wñ.
LUK,22,1,"Oñ uje̩wñ-ucholo ki ma nʼo̩jo̩wu n, e-ku ma do̩ ko̩ Elaloji le̩ me̩ro̩wo̩."
LUK,22,2,Tak amagboji amatama kpai amako̩takada feju alu ku ma ale ku ma dʼowñ kpa; todu ailo amone̩ aba ma.
LUK,22,3,"Oñ Setan mugudu tefu Judas, ku ma hiodu ko̩ Iskario̩t, owñ dʼef aluka amame̩gweji le̩."
LUK,22,4,"Tak i kwʼo̩mo̩ le nako̩la kpai amagboji amatama kpai amagboji amadide Unyi O̩jo̩, alu kʼi ale kʼi adʼowñ ñwu ma mu."
LUK,22,5,"Taku ma kwoyo̩, oñ ma jalu kpʼowñ ku ma dʼo̩ko̩ ñw u."
LUK,22,6,"Oñ i je̩, i tʼafeju adiko kʼi amʼowñ du ñwu ma mu e̩gba kʼo̩wo̩ amone̩ le̩ ma jʼane̩ o̩mo̩ n."
LUK,22,7,"Tak o̩jo̩ e-uje̩wñ ku ma ma dʼo̩jo̩wu tʼo̩ n lewa, owñ chʼe-kʼi dukpe̩ ku ma kpa iche̩bo̩ Elaloji tila."
LUK,22,8,"Oñ i fu Pita kpai Jo̩n kpe̩ lo kakini, Me̩ lo ku me̩ fʼe̩wñ Elaloji ñwo̩che ñw a kʼa ki je̩."
LUK,22,9,"Taku ma ka ñw u kakini, Ugbo i dʼe̩ e̩do̩ kʼa ñwo̩che?"
LUK,22,10,"Oñ i ka ñwu ma kakini, Me̩ go, abu ku me̩ mugudu tef ewo-i, e̩ne̩ ki ane̩ otube̩ omiofo ade kpai ame̩: me̩ ki tʼo̩ ubi tef unyi kʼi alo tʼefu-wñ."
LUK,22,11,"Tak ame̩ ki ka ñw e̩ne̩fe̩nyi unyi le̩, kakini, Akone̩wñ le̩ aka ñw e̩ kakini, Ugbo unyi uru ononojo de̩ ugbo kʼu naje̩ Elaloji kpai amako̩che̩-mi?"
LUK,22,12,Tak e̩ne̩ le̩ adʼunyi-ojale lile e-kʼe̩wñ ugugu jʼefu-wñ ña me̩; o̩mo̩ me̩ ñwo̩che.
LUK,22,13,"Oñ ma le, ma la li kʼi dʼalu kʼi ka ñwu ma. Taku ma fʼElaloji ñwo̩che."
LUK,22,14,"Tak e̩gba kʼauwa-wñ jo̩, i guane̩, ame̩nukpuche̩ la jʼane̩ kpʼowñ."
LUK,22,15,"Tak i ka ñwu ma kakini, E̩ño̩-wñ che mi alu du kʼe̩ño̩ ache one̩ kʼu je̩ Elaloji-i kpʼame̩ o̩gba tak u li uwa le̩;"
LUK,22,16,"todu eka naka ñwu me̩-i kakini, I nʼugbo du kʼu najʼe-i ge̩ n, gbogbo tʼe̩gba kʼi che̩kpa ojane̩ O̩jo̩."
LUK,22,17,"Tak i mʼago gba oñ abu kʼi fʼugwa gwa, i kakini, Me̩ mʼe-kide̩ du ku me̩ kpe̩ ñw o̩la-me̩:"
LUK,22,18,"todu naka ñwu me̩ kakini, Akwʼifai i nʼugbo du kʼu nañmo̩ kwef e̩ro achiwebe̩te̩ma ge̩ n, gbogbo tʼe̩gba kʼojane̩ O̩jo̩ lewa."
LUK,22,19,"Tak i mʼakala du oñ abu kʼi fʼugwa-wñ gwa, i fʼu bu, oñ i mʼu du ñwu ma, kakini, E-kide̩ chʼaño̩la-mi [ku ma du chele todu me̩: me̩ che e-kide̩ kʼi chʼurewa-mi."
LUK,22,20,"Tak i mʼago du e̩go̩ e-le̩ abu ku ma fʼo̩je̩ ane̩ je̩ kpa, i kakini. Ago kide̩ chʼalo tito̩ ekpe̩ ef e̩bie̩-mi, e-ku ma du dafo todu me̩.]"
LUK,22,21,"Ama me̩ go, o̩wo̩ e̩ne̩ kʼi adu mi ñwu ma mu le̩ dʼoj itebulu-i ugbo mi-i."
LUK,22,22,Todu O̩ma One̩ alo alu ku ma date̩ chuu; ama atogwo ki chʼe-e̩ne̩ ku ma dʼowñ ñwu ma mu lugbo-wñ!
LUK,22,23,"Taku ma chane̩ enʼo̩la-ma ene, e̩ne̩ ki dʼefu ma kʼi ache kʼi che e̩wñ kide̩."
LUK,22,24,"Tak ukana lewa te̩ ef uma, e̩ne̩ ku ma do̩ kʼi tʼuma le ef uma."
LUK,22,25,"Oñ i ka ñw ma kakini, Amonu abo uche̩ichi dʼo̩la-ma chʼodu-ma; oñ ma do̩ abo ki nʼo̩da-ma ko̩ amabʼone̩ che."
LUK,22,26,"Ame̩ muda adʼabe̩le̩ n; ama e̩ne̩ ki tule ef ume̩, owñ ki dabe̩ne̩ kʼi chʼimo̩to̩; oñ e̩ne̩ ki chʼagboji kʼi dabe̩ne̩ kʼi ache e̩wñ ñw one̩."
LUK,22,27,Todu e̩ne̩ tule? e̩ne̩ ki chekukane̩ ku ma dʼe̩wñ ñw u je̩? abe̩k e̩ne̩ kʼi ache e̩wñ ñw u? I chʼe̩ne̩ ki chekukane̩ n? Omi muda dʼalumeji-me̩ dabe̩ne̩ kʼe̩ne̩ ki ache e̩wñ ñw one̩.
LUK,22,28,Ame̩ la chʼabo ku ma te̩tabʼumi gu ef ajama-mi ku ma ja mi ma.
LUK,22,29,"Omi la adʼojane̩ du te̩ ñw me̩-i dabalu kʼAta-mi dute̩ ñw mi,"
LUK,22,30,todu kʼame̩ ki je̩ kʼame̩ ki ño̩ ñmo̩ oj itebulu-mi ojane̩ e-mi; me̩ lañʼagugu oj ede akajo̩ amo̩lo̩pu Israe̩l me̩gweji le̩.
LUK,22,31,"Saimo̩n, Saimo̩n, go, Setan tene me̩, kʼi fʼume̩ fe̩ dab o̩ka;"
LUK,22,32,omi muda gbo̩ko̩bʼO̩jo̩ todu we̩ kʼe̩do̩-ekono-we̩ ki we eda; tak uwe̩ e̩gba kʼe̩ mudabiwa e̩ nahi amo̩maye-we̩ e̩re̩ nyane̩.
LUK,22,33,"Oñ i ka ñw u kakini, Ondu, o̩la-mi che̩mu kʼu na le bʼuwe̩ tef unyi uga kpai tef uku ge̩."
LUK,22,34,"Oñ i kakini, Naka ñw e̩ Pita, aiko̩ ako̩ eñini n, gbogbo tak e̩ fʼaire̩ re̩ onu me̩ta ka kʼe̩ ma mi n."
LUK,22,35,"Tak i ka ñwu ma kakini, E̩gba kʼu kpʼume̩ uche̩ ku me̩ ma ne̩ alita n le̩ fa? kpʼugbo̩ o̩ko̩ kpʼe̩da le̩ fa? e̩wñʼka ña me̩? Oñ ma kakini, O̩da, i nʼe̩wñ du ki ña wa n."
LUK,22,36,"Oñ i ka ñwu ma kakini, Ama fa-i, e̩ne̩ ki nʼalita namʼu du kpai ugbo̩ o̩ko̩ abe̩le̩ ge̩; oñ e̩ne̩ ki ma ne̩ n kʼi namʼotogbo-wñ du ta kʼi fʼugbada la."
LUK,22,37,"Todu naka ñwu me̩ kakini, E-ki che̩ko̩tane̩ le̩ achekpoji efu mi tila, kakini, Ma la fʼowñ choli tef ame̩nugbite̩re̩: todu e̩wñ e-o̩la-mi chenʼukpoji."
LUK,22,38,"Oñ ma kakini, Ondu, go, ugbada meji de̩. Oñ i ka ñwu ma kakini, I bo̩jo̩ me̩."
LUK,22,39,Tak i kwodufu oñ i le tʼoj uwo O̩lif alu kʼi te̩tache; amako̩che̩ le̩ ño̩ tʼo̩ ubi.
LUK,22,40,"Oñ abu kʼi tʼugbo le̩ i ka ñwu ma kakini, Me̩ chadua ku me̩ we etʼef ajama."
LUK,22,41,"Tak i chejugbolo kwʼugbo ma le jiji dabalu kʼone̩ arikpolo okuta; tak i mʼokuku ko nyane̩ achadua,"
LUK,22,42,"kakini, Ata-mi, iche̩wñ kʼe̩ neku e̩ mʼago kide̩ du bʼumi te̩: i muda chʼe-ki dʼumi e̩do̩ n chai e-ki dʼuwe̩ e̩do̩ kʼi wache."
LUK,22,43,Tak onucheʼka kwʼefojale wa kwotejugede ñw u ki bʼiñmi tʼiñmi ñw u.
LUK,22,44,Oñ abu kʼeju-wñ kpa nana i no̩ feju kpa rʼadua ache tule; ugu kʼi gu la dab e̩bie̩ ki akito̩ wane̩ dab o̩kpo̩ omi lile.
LUK,22,45,"Tak abu kʼi kwane̩ bʼadua-wñ te̩ i lewa ugbo amako̩che̩ le̩, oñ i li ma abu ku ma jʼalolu noj e̩do̩dudu."
LUK,22,46,"Tak i ka ñwu ma, kakini, E̩wñ chi ku me̩ jʼalolu? Me̩ kwane̩ ku me̩ chadua, todu kʼame̩ ki we egudu nyef ajama."
LUK,22,47,"Oñ abu kʼi nʼo̩la aka ta, me̩ go, o̩wo̩ amone̩ kpai e̩ne̩ ku ma do̩ ko̩ Judas kʼi chʼoka ef amame̩gweji le̩ tʼuma o̩gba, oñ i te̩me̩ru Jisus kʼi dʼalu-wñ kʼo̩ alu."
LUK,22,48,"Ama Jisus ka ñw u kakini, Judas, e̩ nʼalu ekʼO̩ma One̩ alu adu ñw u ma mu le̩?"
LUK,22,49,"Oñ abu kʼabo ku ma jo̩ lʼo daka li e̩wñ ki awa-che, ma kakini, Ondu, a dʼugbada da?"
LUK,22,50,"Tak e̩ne̩ʼka efu ma fʼadu agboji amatama le̩ da, oñ i mʼeti-wñ awo̩to̩ la."
LUK,22,51,"Ama Jisus dohi oñ i kakini, Me̩ naje̩ gbogbo ta. Tak i dʼo̩wo̩ kad eti-wñ, i fʼu che tʼe̩gu-wñ."
LUK,22,52,"Oñ Jisus ka ñw amagboji amatama kpai amagboji amadide unyi O̩jo̩ kpai abogijo ku ma wa ako bʼo̩ le̩ kakini, Me̩ dufu wa kpai ugbada kpai ugbolo dabe̩ne̩ ku me̩ gbe̩re̩ adinya?"
LUK,22,53,"Omi dʼugbo me̩ o̩jo̩ñwa o̩jo̩ñwa ef unyi O̩jo̩, me̩ la nʼo̩wo̩-me̩ dala bʼumi ma n: e-i muda chʼauwa e-me̩ kpai e-o̩da e̩chubi."
LUK,22,54,"Taku ma gwo̩nyʼowñ alo, oñ ma mʼu du le tef unyi agboji amatama. Pita muda tʼo̩ ubi o̩najiji."
LUK,22,55,"Oñ abu ku ma fʼuna ko alumeji anuku le̩, ku ma la gugu kpai o̩la-ma jo̩. Pita kwogugu alumeji-ma."
LUK,22,56,"Oñ imo̩to̩ onobule̩ʼka fʼowñ li abu kʼi gugu ugbo ugane̩ le̩, tak i kejurʼu chii, i kakini, E̩ne̩-i ño̩ dʼugbʼowñ ge̩."
LUK,22,57,"Ama i raire̩, i kakini, Onobule̩, u mʼowñ no."
LUK,22,58,"Taku ma jo̩ pe̩, oñ e̩nomune̩ fʼowñ li, i kakini, Uwe̩ ño̩ dʼefu ma ge̩. Pita muda kakini, One̩, i chʼomi no."
LUK,22,59,"Tak i dabe̩ne̩ kʼauwaʼka oñ e̩nomune̩ ojoji gwo̩nyʼo̩la le̩ gbiti kakini, Ochochi e̩ne̩-i ño̩ dʼugbʼowñ ge̩; todu abo Galili i che."
LUK,22,60,"Ama Pita kakini, One̩, u mema e̩wñ kʼe̩ ka-i n. Tak e̩re̩re̩le̩ abu kʼi nʼo̩la le̩ aka, aiko̩ ko."
LUK,22,61,"Tak Ondu murida, oñ i go Pita. Taku Pita libekadʼo̩la e-Ondu le̩, abu i kʼi ka ñw u kakini, E̩ raire̩ mi onu me̩ta tak aiko̩ ki ko̩ eñini-i."
LUK,22,62,Tak i ledufu nyʼaraku anyanyi.
LUK,22,63,"Tak aboke̩le̩ ku ma mu Jisus ne̩ gaga le̩ kwochʼo uke̩, ma fʼu gwo."
LUK,22,64,"Taku ma fʼe̩wñ ji u eju, oñ ma tʼowñ ene kakini, Kache̩ ke: e̩ne̩ dʼe̩wñ nʼuwe̩-i?"
LUK,22,65,Ma la ka e̩wñ omune̩ nyʼowñ o̩la wewe achakpabie̩ owñ.
LUK,22,66,"Tak abu kʼo̩jo̩ muñwa, abo̩hiala abogijo amone̩ le̩ wajo̩, tʼamagboji amatama tʼamako̩takada; oñ ma dʼowñ alo tef ujo̩ abo̩hiala-ma, ma kakini,"
LUK,22,67,"Iche̩wñ kʼuwe̩ che Kraist le̩, e̩ naka ñw a. Ama i ka ñwu ma kakini, Dagba u ka ñwu me̩, i nʼugbo du ku me̩ jʼake̩do̩no n:"
LUK,22,68,"Dagba u tʼume̩ ene, i nʼugbo du ku me̩ jʼadohi n."
LUK,22,69,Ama akwʼe̩gba-i O̩ma One̩ agugu o̩wo̩ awo̩to̩ ukpahiu e-O̩jo̩.
LUK,22,70,"Oñ o̩chaka ma kakini, Mak uwe̩ chʼO̩ma O̩jo̩? Tak i ka ñw ama kakini, Ame̩ ka kʼomi che."
LUK,22,71,"Oñ ma kakini, Eku e̩nibenu ño̩ ku wa taa? Todu awa onugo gbo̩ alu e-wñ."
LUK,23,1,"Tak ugwe̩ko̩-ma chaka kwane̩, oñ ma mʼowñ du wʼo̩gba Pailat."
LUK,23,2,"Oñ ma chane̩ egwajo̩ nʼowñ kakini, A li abu kʼe̩ne̩-i do̩mo̩ arʼabo uche̩ichi-wa da, i la akpo̩nanyʼe̩wñ-are̩ edu ñwu Sisa, i laño̩ ka kʼowñ onugo che Kraist onuʼka."
LUK,23,3,"Taku Pailat tʼowñ ene kakini, Uwe̩ chʼOnu amaJu? Oñ i dohi ñw u kakini, Uwe̩ ka-i."
LUK,23,4,"Taku Pailat ka ñw amagboji amatama kpai amo̩wo̩ amone̩ le̩ kakini, U li udu du kʼe̩ne̩-i fe̩ n."
LUK,23,5,"Ma muda je̩ ñw o̩la le̩ kʼi kpanyane̩ tule; ma kakini, I ako̩nyu amone̩ efu, i ako̩ amone̩ e̩wñ o̩gbo̩ ane̩ Judia chaka, i la chane̩ akwo Galili gbogbo wʼemi kide̩."
LUK,23,6,"Ama abu ku Pailat gbʼo̩, i tene kakini, E̩ne̩ Galili i che?"
LUK,23,7,"Tak abu kʼi fu ma ka kʼi kwʼojane̩ ku He̩ro̩d nʼo̩da-wñ, i fʼowñ kpe̩ nyʼugbo He̩ro̩d, abu kʼowñ onugo la de̩ Je̩rusale̩m o̩jo̩ kʼa ka-i."
LUK,23,8,"Oñ abu ku He̩ro̩d li Jisus, i yo̩ tabale; todu i dʼowñ e̩do̩ ki ma li owñ kpo̩kpe̩ me̩ tod inabali-wñ kʼi gbo̩; i la kibeno ka kʼi ali e̩wñ ujiweʼka kʼi ache."
LUK,23,9,Oñ i nʼo̩la wewe atʼowñ ene; i muda dʼohi du ñw u n.
LUK,23,10,Tak amagboji amatama kpʼamako̩takada dago agwajo̩ nʼowñ kpa kpa kpa.
LUK,23,11,"Oñ He̩ro̩d kpʼamisoja-wñ fʼowñ do̩rʼibe̩te̩, ma la fʼu chuke̩, ma mʼukpo ki afane̩ dab aili ko bʼo̩ o̩la ma, taku ma dʼowñ dabi nyʼugbo Pailat."
LUK,23,12,Oñ He̩ro̩d kpai Pailat mud onuku kpai omune̩ o̩jo̩ le̩ o̩jo̩ le̩: todu akwoubi ma chʼe̩nebi kpʼo̩la-ma.
LUK,23,13,"Taku Pailat fʼamagboji amatama kpʼamagboji kpʼamone̩ le̩ do̩wajo̩,"
LUK,23,14,"i ka ñwu ma kakini, Me̩ dʼe̩ne̩-i wʼugbo mi dab e̩ne̩ kʼi arʼamone̩ da tʼo̩wo̩ʼka: me̩ go, abu kʼomi fʼajo̩-wñ ka eju me̩, u la li udu du ef e̩ne̩ kide̩ ugbo ajo̩ ku me̩ gwunʼowñ n;"
LUK,23,15,"i chaka che He̩ro̩d, i li n: todu owñ dʼu dabi wʼugbo wa; me̩ la go, i ne̩ e̩wñ du kʼi che bʼuku jo̩ n."
LUK,23,16,Todule̩ nakʼowñ o̩la kʼu natʼo̩ no̩ tane̩. [
LUK,23,17,Todu I mud otila ñw u kʼi atʼe̩ne̩ʼka no̩ ñwu ma e̩gba ujeju ucholo du.]
LUK,23,18,"Ama aluka-ma du kwokwa alukate kakini, Dʼe̩ne̩-i alo, kʼe̩ la tu Barabas no̩ ñw a:"
LUK,23,19,owñ le̩ chʼe̩ne̩ ku ma du tʼunyi uga tod uja ki chi ewo le̩ kpai tod one̩ ekpa.
LUK,23,20,"Taku Pailat ño̩ dabi nomudala ako̩la ñwu ma, abu ki dʼowñ e̩do̩ kʼi tu Jisus no̩;"
LUK,23,21,"ama ma chʼomu kwa kakini, Mʼu du kamoli, mʼowñ du kamoli."
LUK,23,22,"Tak i ka ñw ma onuke̩ta kakini, Todu e̩wñ? o̩la bibi e̩wñ e̩ne̩-i che? Omi li e̩wñ kʼi che kʼi aku ef uwñ n: todule̩ nakʼo̩ o̩la, kʼu natʼo̩ no̩."
LUK,23,23,Ama ma nʼomu nana kute̩ ebi-ebi ku ma fʼowñ kamoli. Oñ omu-ma fʼuma du.
LUK,23,24,Taku Pailat fʼoji ajo̩ le̩ kpa kʼi mud alu ku ma bi owñ.
LUK,23,25,"Oñ i tʼe̩ne̩ ku ma du tʼunyi uga tod uja ki chi kpai one̩ ekpa no̩, owñ chʼe̩ne̩ ku ma bi le̩; i la mu Jisusi du ñw ma ku ma che e̩wñ ki dʼuma e̩do̩."
LUK,23,26,"Tak abu ku ma dʼowñ alo, ma gwo̩nyu Saimo̩n oka kʼi chʼe̩ne̩ Sairini kʼi kwo egbili awa, oñ ma mʼoli uku le̩ du nʼowñ oji kʼi ne̩ tu Jisus ubi."
LUK,23,27,"Oñ ugwe̩ko̩ amone̩ wewe tʼowñ ubi, kpʼabobule̩ ku ma kʼo̩wo̩ fiʼe̩do̩ ku ma deli e̩do̩dudu."
LUK,23,28,"Todu Jisusi murida tugbo ma oñ i kakini, Amo̩ma onobule̩ e-Je̩rusale̩m, me̩ ki raku mi n, me̩ ki muda raku o̩la-me̩ kpʼamo̩ma-me̩."
LUK,23,29,"Todu, me̩ go, o̩jo̩-wñ awa e̩gba ku ma akakini, Amagaji, kpʼabio̩ma ki ma bi o̩ma mama ta n gbede, kpʼe̩nya e-kʼo̩ma ma ñmo̩ mama ta n."
LUK,23,30,"E̩gbale̩ ma achane̩ eka ñw uwo, uwo, kakini, Mulo̩ bʼuwa ma; ma la aka ñw uwo kekele kakini, Kwobʼuwa ma."
LUK,23,31,"Todu iche̩wñ ku ma chʼe̩wñ kide̩ ef oli emimi, e̩wñ awate̩ ef e-e̩gbe̩ ge̩?"
LUK,23,32,Ma laño̩ kʼabomune̩ ojoji meji ku ma che ame̩nuko̩lo̩ bibi lebʼo̩ ku ma mʼuma ko kpa.
LUK,23,33,"Tak e̩gba ku ma lewa ugbo uña ku ma do̩ ko̩ Akokoloji, ma mʼu du kamoli o̩mo̩, kpai ame̩nuko̩lo̩ bibi le̩, oka dʼo̩wo̩ awo̩to̩, oka la dʼo̩wo̩ awohi."
LUK,23,34,"Oñ Jisus kakini, Ata-mi, to̩no̩ ñwu ma, todu ma ma e̩wñ ku ma ache-i n. Taku ma fʼe̩wñ o̩la-wñ kpe̩ ñw o̩la-ma, ma muko ato̩ko̩."
LUK,23,35,"Amone̩ la dago ago. Amagboji ño̩ gwʼu iñmo̩ je̩, ma kakini, I fʼabomune̩ jadu, iche̩wñ kʼe̩ne̩-i che Kraist e̩ne̩ kʼO̩jo̩ du le̩ i ki jadu o̩la-wñ ke."
LUK,23,36,"Amisoja laño̩ chʼo uke̩, ma lewʼugbo-wñ, oñ ma mʼomi-e̩ka du te̩ ñw u,"
LUK,23,37,"ma kakini, Iche̩wñ kʼuwe̩ chʼOnu amaju, jadu o̩la-we̩ ke."
LUK,23,38,"Oñ olubutu ku ma ko̩ ño̩ dʼoji-wñ ate̩ kakini, Onu amaJu de̩-i."
LUK,23,39,"Tak oka ef ame̩nuko̩lo̩ bibi ku ma du lo̩ le̩ chakpabie̩ owñ kakini, I chʼuwe̩ che Kraisti n? Fʼo̩la-we̩ jadu kpʼawa."
LUK,23,40,"Ama ekeji-wñ dohi, i dejurʼu kakini, Uwe̩ ño̩ railo O̩jo̩ ni ge̩, abu kʼuwe̩ ño̩ dʼef udu echi e̩re̩ʼka kpai owñ?"
LUK,23,41,"E-wa la tʼo̩kpakpa mana, todu e̩wñ kʼi bʼe̩wñ kʼa che jo̩ oñ a gba-i: e̩ne̩-i muda chʼe̩wñ ebita du n."
LUK,23,42,"Tak i kakini, Jisus, e̩ narewa mi e̩gba du kʼe̩ lewa ef ojane̩-we̩."
LUK,23,43,"Oñ i ka ñw u kakini, Ami naka ñw e̩, eñini-i uwe̩ adʼugbo mi efu Paradais."
LUK,23,44,"I la dab auwa e̩ke̩fa e̩gbale̩, oñ e̩chubi wa te̩ bʼo̩gbo ane̩ le̩ du ma gbogbo wʼauwa e̩ke̩la;"
LUK,23,45,"olu kwodade, oñ ukpo uro̩na unyi O̩jo̩ ejefu mukpana alumeji."
LUK,23,46,"Oñ Jisus dʼomu dago nana ko̩la kakini, Ata-mi, ef o̩wo̩-we̩ oñ nadu afu-mi te̩; tak abu kʼi fʼabe̩-i ka, i mʼafu-wñ du dufu."
LUK,23,47,"Oñ abu kʼagboji amisoja ogume̩lu le̩ li e̩wñ ki wache, i dʼojima ñw O̩jo̩ kakini, E̩ne̩ kide̩ chʼe̩no̩kpakpa ogbolo."
LUK,23,48,"Tak o̩wo̩-amone̩ du ku ma wajo̩ ugbo igo le̩, abu ku ma fʼe̩wñ ki wache le̩ go, ma mudabi kpai o̩wo̩ efiʼe̩do̩."
LUK,23,49,Oñ abo kʼi ma ma du kpai abobule̩ ku ma lebʼo̩ kwo Galili wa dago o̩najiji akejuru e̩wñ kide̩.
LUK,23,50,"Me̩ la go, e̩ne̩ke̩le̩ abo Arimatia, ewo amaJu kʼodu-wñ ko̩ Jose̩f, kʼi chʼabohialaʼka do̩mo̩. I chʼe̩ne̩ke̩le̩ ki nyo̩ kpai e̩no̩kpakpa,"
LUK,23,51,kʼi ma dʼalu tʼo̩la ku ma lo kpai e̩wñ ku ma che le̩ n. I do̩mo̩ aneju ojane̩ e-O̩jo̩.
LUK,23,52,"Owñ le̩ nyʼugbo Pailat, oñ i bi año̩la Jisus."
LUK,23,53,"Tak i mʼu du wane̩, i la kʼukpo line̩n wenyʼu, oñ i mʼowñ du dachi ef oji ku ma da ef okuta, e-kʼone̩ ma dachi efu-wñ mama ta n."
LUK,23,54,O̩jo̩ le̩ la chʼO̩jo̩ Emo̩latane̩ o̩jo̩ uñmi la añwa waa.
LUK,23,55,"Oñ abobule̩ ku ma lebʼo̩ kwo Galili wa darʼo̩ ubi, ma la go oji le̩ kpai alu ku ma du año̩la-wñ dachi."
LUK,23,56,Oñ ma mojida wa añwʼe̩wñ ki akpo kpai mur che.
LUK,24,1,"Ama o̩jo̩ ejodudu ef o̩jo̩ mebie, inajo̩, inajo̩, ma lewʼugbo oji le̩, ma nʼe̩wñ ki akpo ku ma ñwo̩che le̩ wa."
LUK,24,2,Oñ ma li abʼokuta muliubi bʼalu oji te̩.
LUK,24,3,"Taku mamugudu, ma la li año̩la Ondu Jisusi n."
LUK,24,4,"Tak i leatu, abu kʼibe takpa rʼuma efu, me̩ go, aboke̩le̩ meji, kʼe̩wñ o̩la-ma afane̩ gbaa, wa bano ma."
LUK,24,5,"Oñ abu kʼailo̩ fu ma mu, ku ma la fʼoji dalo̩ wʼane̩, ma ka ñwu ma kakini, E̩wñ chi ku me̩ feju e̩ne̩ ki deju ef abo ki ku?"
LUK,24,6,"I dʼemi n, i kwane̩ me̩; me̩ dibekadʼalu kʼi ko̩la ñwu me̩ e̩gba kʼi de̩ Galili le̩,"
LUK,24,7,"i ka ku ma adʼO̩ma One̩ tef o̩wo̩ ame̩nadure tila, ku ma fu kamoli, tak o̩jo̩ e̩ke̩ta-wñ i adabi kwane̩."
LUK,24,8,"Taku ma rewa o̩la kʼi ka,"
LUK,24,9,"oñ ma mudabi kwʼugbo oji le̩ wa, ma la fʼuka e̩wñ-i du je̩ ñw abo me̩gwaka le̩ kpʼabo ki bo̩ chaka."
LUK,24,10,Ama le̩ la che Me̩ri e-Magdalini kpai Jo̩ana kpai Me̩ri e-Jeme̩s; tak abobule̩ ki bo̩ ku ma jʼugbo ma fʼe̩wñ-i ka ñw ame̩nukpuche̩.
LUK,24,11,O̩la le̩ la dab o̩la e̩fule̩fu eju-ma; oñ ma ko̩ eke̩do̩nʼo̩la-ma. [
LUK,24,12,"Ama Pita kwane̩, i fule nyʼugbo oji le̩; tak i tejukpe̩ go, i li ukpo line̩n le̩ kate ki jo̩ ojoji; tak i kwʼo̩mo̩ le tʼugbo abo-wñ; i nayaye e̩wñ ki wache le̩.]"
LUK,24,13,"Me̩ la go, one̩ meji ef uma dʼej o̩na alo tʼadogbe kʼodu-wñ ko̩ E̩meus o̩jo̩ le gbage̩de̩, ujiji-wñ akwo Je̩rusale̩m dab imaili mebie nyʼe̩bo̩."
LUK,24,14,Ma la nʼoluka e̩wñ ki ke̩re̩bo̩ ma-i du ache kpʼomune̩.
LUK,24,15,"Oñ i leatu, ef oluka ku ma che, kpʼene ku ma nʼomune̩, Jisus, onugo, la te̩meru ma, oñ i le kpʼama."
LUK,24,16,Ama e̩wñʼka fʼo̩wo̩ bʼuma eju ma ku ma we emejumʼowñ.
LUK,24,17,"Oñ i ka ñw ma kakini, O̩la e̩wñ me̩ jʼaro̩ kpʼomune̩ abu ku me̩ lule̩-i? Taku ma kwodago, ma fʼeju-ma bunyo̩wo̩."
LUK,24,18,"Tak e̩ne̩ʼka-ma kʼodu-wñ ko̩ Kliopas dohi ñw u kakini, Uwe̩ kate dodo kpʼo̩la-we̩ Je̩rusale̩m le̩, kʼe̩ ma ma e̩wñ ki wache iko-i n?"
LUK,24,19,"Tak i ka ñw ma kakini, Owñ chʼe̩wñ? Oñ ma ka ñw u ka kʼo̩la e-Jisus abo Nazare̩t e-kʼi chʼakache̩ kʼi nʼukpahiu ef uko̩lo̩ kpʼo̩la eju O̩jo̩ kpai eju amone̩ chaka;"
LUK,24,20,"kpai alu kʼamagboji amatama kpʼamagboji wa mʼowñ du tʼef ajo̩ uku, ku ma laño̩ mʼu du kamoli."
LUK,24,21,"A la kibeno ka kʼowñ ma chʼe̩ne̩ kʼi ache kʼi agba abo Israe̩l tane̩. Oñ amanyʼe-le̩ du, o̩jo̩ e̩ke̩ta kʼe̩wñ-i wache de̩."
LUK,24,22,"Abobule̩ iche̩ka ef uwa ño̩ je̩ ñw ibe-wa kpatuka ge̩, abu ku ma jʼugbo oji inajo̩-i;"
LUK,24,23,"oñ abu ku ma ma li año̩la-wñ n, ma lewa ka kʼama fʼamonuche̩ O̩jo̩ li ef ane̩ ego ku ma ka kʼowñ deju."
LUK,24,24,"Tak iche̩ka ef abo ku ma jʼugbo wa le tugbo oji, oñ ma li ka kʼi dʼalu kʼabobule̩ le̩ ka; ma muda li owñ onugo n."
LUK,24,25,"Tak i ka ñwu ma kakini, Ame̩ ku me̩ ma nʼibe n, kʼe̩do̩-me̩ ache̩durʼeke̩do̩no e̩wñ du kʼamakache̩ ka le̩!"
LUK,24,26,Idukpe̩ ku Kraist ali uwa ugbo e̩wñ-i tila n? kʼi laño̩ mugudu tef ojima-wñ n?
LUK,24,27,"Tak i chane̩ akwo Mose̩s kpʼamakache̩ chaka, oñ i fʼomudechi o̩la e̩wñ-wñ du kʼi dʼef O̩takada O̩la O̩jo̩ je̩ ñwu ma."
LUK,24,28,Oñ ma me̩ru adogbe ugbo ku ma nyi le̩ alo waa; tak i che dabe̩ne̩ kʼi ale gudu nyʼo̩gba.
LUK,24,29,"Taku ma chʼadahi-wñ kakini, E̩ bʼuwa gugu todu ane̩ alo̩, o̩jo̩ la me̩ru edu me̩. Tak i mugudu tʼejefu kʼi bʼuma gugu."
LUK,24,30,"Oñ i leatu, abu kʼi chekukane̩ kʼi jʼe̩wñ kpʼama, i mʼakala du oñ i fʼugwa-wñ gwa; tak i fu bu, oñ i mʼu du ñwu ma."
LUK,24,31,"Tak eju-ma mune̩, oñ ma fʼowñ ma; tak i takpa rʼuma eju."
LUK,24,32,"Taku ma ka ñw omune̩ kakini, E̩do̩-wa bʼuwa je̩ abu kʼi ko̩la ñw a ej o̩na abu kʼi nʼO̩takada O̩la O̩jo̩ abi rʼuwa eju le̩ n?"
LUK,24,33,"Taku ma kwane̩ auwa le̩ gbage̩de̩, ma la mudabi nyi Je̩rusale̩m, oñ ma li kʼabo me̩gwaka le̩ jejujo kpʼabo ku ma jʼugbo ma,"
LUK,24,34,"ma kakini, Ochochi, Ondu kwane̩ me̩, i laño̩ kwotejugede ñwu Saimo̩n."
LUK,24,35,"Taku ma fʼe̩wñ ej o̩na le̩ choli jo̩, kpai alu ku ma meju mʼowñ ef akala kʼi bu le̩."
LUK,24,36,"Oñ abu ku ma jʼako̩la e̩wñ-i, owñ onugo kwodago alumeji ma, oñ i ka ñwu ma kakini, Ure̩do̩ ki dʼugbo me̩."
LUK,24,37,"Ma muda kwogagogodo, ailo fʼuma mu, ma do̩ kʼafuʼka ma li le̩."
LUK,24,38,"Tak i ka ñwu ma kakini, E̩wñ chi ku me̩ chʼe̩do̩ ñwa ñwala? Tode̩wñ o̩la elo kwane̩ ef e̩do̩-me̩?"
LUK,24,39,"Me̩ gʼo̩wo̩-mi kpʼe̩re̩-mi, kakini, Omi onugo de̩; me̩ dʼo̩wo̩ che mi ku me̩ go; todabu kʼafu ma ne̩ o̩re̩la kpai achiku dabalu kʼame̩ li kʼomi ne̩-i n. ["
LUK,24,40,"Tak abu kʼi fʼe-kide̩ ka, i mʼo̩wo̩-wñ kpʼe̩re̩-wñ ko ñama.]"
LUK,24,41,"Oñ abu ku ma ma ke̩do̩no ta n, noj eyo̩ ku ma yo̩, ku ma laño̩ jo̩ ayaye, i ka ñwu ma kakini, Me̩ ne̩ e̩wñ kʼa je̩ emi?"
LUK,24,42,Taku ma mʼe̩bu e̩ja ewoʼka du ñw u.
LUK,24,43,"Oñ i mʼu du, i la je̩ eju-ma."
LUK,24,44,"Tak i ka ñwu ma kakini, E-i chʼo̩la-mi kʼu ka ñwu me̩ e̩gba kʼu dʼugbo me̩ ta, ka kʼi chʼotila kʼe̩wñ du ki che̩ko̩tane̩ ef o̩loda Mose̩s kpʼamakache̩ kpʼEli ku Defid ko̩ do̩ O̩jo̩ ugbo o̩la-mi, ki che̩ kpa."
LUK,24,45,"E̩gbale̩ i mʼibe-ma bi, kʼama ki moji O̩takada O̩la O̩jo̩."
LUK,24,46,"Tak i ka ñwu ma kakini, Abe̩le̩ i che̩ko̩tane̩ ka ku Kraist ali uwa kʼi lañʼakwane̩ kwef abo ki ku o̩jo̩ e̩ke̩ta;"
LUK,24,47,"ku ma ki ño̩ fʼakoya ibe erida kpai adure eto̩no̩ ta ef odu-wñ ugbo abo uche̩ichi chaka, kʼama ki chane̩ Je̩rusale̩m."
LUK,24,48,Ame̩ chʼame̩nibenu e̩wñ kide̩.
LUK,24,49,"Me̩ la go, omi akpʼe̩wñ kʼAta-mi kʼo̩la-wñ tane̩ le̩ dufu abʼume̩ ma: ame̩ ki muda gugu ewo-i, gbogbo wʼe̩gba ku ma dʼukpahiu kwo ojale tʼo̩la-me̩."
LUK,24,50,"Oñ i mʼuma ko ledufu, gbogbo wa Be̩tani: tak i mʼo̩wo̩-wñ ko dago, i la de̩nyo̩ ñwu ma."
LUK,24,51,"Oñ i leatu, abu kʼi do̩mo̩ ade̩nyo̩ ñwu ma le̩, i kwobʼuma te̩, ma la mʼowñ du tʼefojale."
LUK,24,52,"Taku ma dojikane̩ ñw u, oñ ma mudabi nyi Je̩rusale̩m kpʼuyo̩ lile;"
LUK,24,53,ma la jʼef unyi O̩jo̩ e̩gba du akele O̩jo̩.
JHN,1,1,E̩gba abakwane̩ ejodudu o̩la kʼa ka-i do̩mo̩. Oñ o̩la le̩ dʼugbo O̩jo̩. O̩la le̩ la chʼO̩jo̩.
JHN,1,2,E̩ne̩-i do̩mo̩ e̩gba abakwane̩ ejodudu ugbo O̩jo̩.
JHN,1,3,"E̩wñ du wajo̩ lef uwñ, ef e̩wñ du ki wajo̩, i nʼe-du ki wajo̩ ubi-wñ ojoji n."
JHN,1,4,Ef uwñ iñmi de̩; iñmi le̩ la chʼugane̩ amone̩.
JHN,1,5,"Oñ ugane̩ le̩ natejugede ef e̩chubi, e̩chubi la fʼu bo n."
JHN,1,6,"E̩ne̩ʼka ku ma kpʼo̩ uche̩ kwugbo O̩jo̩ wate̩, odu-wñ ko̩ Jo̩n."
JHN,1,7,"E̩ne̩-i lewa todu kʼi gbʼugane̩ le̩ ibenu, todu kʼe̩ne̩ du ki ke̩do̩no lef uwñ."
JHN,1,8,"I chʼowñ chʼugane̩ le̩ n, chai todu kʼi gba ugane̩ le̩ ibenu."
JHN,1,9,Ugane̩ e-ogbolo chʼe-ki agane̩ ñw e̩ne̩ du abu kʼi awʼile̩.
JHN,1,10,"I dʼile̩, ile̩ la wate̩ lef uwñ, ile̩ muda mʼo̩ n."
JHN,1,11,I wʼugbo e̩wñ e-wñ; abo e-wñ la gbʼo̩ n.
JHN,1,12,I muda dʼo̩da ñw abo du ku ma mʼowñ gba ku ma mud amo̩ma O̩jo̩: owñ chʼabo du ku ma ke̩do̩nʼodu-wñ.
JHN,1,13,I chʼabo kʼe̩bie̩ ojoji ojoji chʼe̩te̩-ma n; e̩wñ ki dʼo̩re̩la e̩do̩ la chʼe̩te̩-ma n; e̩wñ ki dʼe̩ne̩ke̩le̩ e̩do̩ la chʼe̩te̩-ma n; chai abo ku ma bi kʼO̩jo̩ chʼe̩te̩-ma.
JHN,1,14,"O̩la kʼa ka-i la mud ore̩la oñ i ge̩ne̩ ef uwa, (a la fʼojima-wñ li, ojima-wñ dab e-omokpono ugbo Ata-wñ), i che̩ko̩ ñw ufe̩de̩nyo̩ kpʼochochi."
JHN,1,15,"Jo̩n do̩mo̩ agbʼo̩ ibenu, ila kwukwa kakini, E̩ne̩-i chʼe̩ne̩ kʼu kakini, E̩ne̩ kʼi dʼubi-mi awa mud e̩ne̩ ki tʼo̩gba ñwu mi, todu i do̩mo̩ ejodudu tak omi do̩mo̩."
JHN,1,16,"Todu o̩chaka wa mʼe̩wñ gba kwef e̩ko̩-wñ, ufe̩de̩nyo̩ la koji ufe̩de̩nyo̩."
JHN,1,17,Todu ma dʼo̩lo̩da wa lefu Mose̩s; ufe̩de̩nyo̩ kpʼochochi wate̩ lefu Jisus Kraist.
JHN,1,18,"E̩ne̩ du li O̩jo̩ mama ta n; O̩jo̩, O̩mokpono kʼi dʼagbe̩do̩ Ata, e-le̩ ka alu kʼi de̩ dufu."
JHN,1,19,"Ibenu ki Jo̩n gba le̩ de̩, owñ chʼe̩gba kʼamaJu fʼamatama kpʼabo Lifai kpe̩ kwo Je̩rusale̩m nyʼugbo-wñ kʼama ki tʼo̩ ene kakini, Uwe̩, e̩ne̩ de̩?"
JHN,1,20,"Oñ i gbalu, i la je̩; oñ i gbalu kakini, Omi che Kraisti n."
JHN,1,21,"Taku ma tʼowñ ene kakini, Tod e̩wñ? Uwe̩ chʼE̩laija? Oñ i kakini, I chʼomi no. Uwe̩ chʼakache̩ le̩? Ila dohi kakini, O̩da."
JHN,1,22,"Todule̩ ma ka ñw u kakini, E̩ne̩ e̩ che? todu kʼawa ki kʼohi wa ñw abo ku ma kpʼuwa uche̩-i. Ab e̩ kʼeka e-o̩la-we̩ ke?"
JHN,1,23,"I kakini, Omi chʼomuko̩la ki dʼaje̩tachi akwukwa kakini, Me̩ ki chʼo̩na Ondu te̩ ogbolo alu kʼAizaya akache̩ le̩ ka."
JHN,1,24,Abo ku ma kpʼuma uche̩ wa le̩ chʼabo Farisi.
JHN,1,25,"Taku ma tʼowñ ene, ma la ka ñw u kakini, Mak e̩wñ chi kʼuwe̩ achʼone̩ baptism? kʼuwe̩ ma chʼiKraisti n, abe̩k E̩laija n, abe̩k akache̩ le̩ n taa?"
JHN,1,26,"Jo̩n dohi ñwu ma kakini, Omi achʼone̩ baptism ef omiofo; e̩ne̩ʼka dago alumeji-me̩ e-kʼame̩ ma mʼo̩ n;"
JHN,1,27,"owñ chʼe̩ne̩ kʼi dʼubi mi awa, e-kʼomi ma nyo̩ bo̩jo̩ kʼu natʼiku e̩da-wñ n."
JHN,1,28,"E̩wñ-i wache Be̩tani, ejudaba Jo̩rdan odede ugbo ki Jo̩n de̩ ache baptism."
JHN,1,29,"O̩jo̩ñwa-wñ i li abu ki Jisus awʼugbo-wñ, oñ i kakini, Go, O̩mala O̩jo̩ ki adʼadure abile̩ kwʼemi le̩ de̩."
JHN,1,30,"E̩ne̩-i chʼe̩ne̩ kʼu kʼo̩la-wñ kakini, E̩ne̩ke̩le̩ʼka dʼubi mi awa e-kʼi mud e̩ne̩ ki tʼo̩gba ñwu mi, todu i do̩mo̩ ejodudu tak omi do̩mo̩."
JHN,1,31,"U la mʼo̩ n; ama todu kʼi atejugede ñw abo Israe̩l, todule̩ oñ omi lewa achʼone̩ baptism ef omiofo."
JHN,1,32,"Oñ Jo̩n gbʼibenu kakini, Omi li abu kʼAfu agwo̩ru kwʼefojale awa, oñ i gugu oji-wñ."
JHN,1,33,"U la mʼo̩ n; e̩ne̩ ki muda kpe̩ mi wa ache baptism ef omiofo, owñ le̩ ka ñwu mi kakini, E̩ne̩ kʼuwe̩ ali abu kʼAfu agwo̩ru awa kʼi la kwogugu oji-wñ, e̩ne̩ le̩ chʼe̩ne̩ ki achʼone̩ baptism ef Afu Kiafo̩."
JHN,1,34,"Omi la fʼu li me̩. U laño̩ fʼibenu-wñ gba kakini, E̩ne̩-i chʼO̩ma e-O̩jo̩."
JHN,1,35,O̩jo̩ñwa-wñ Jo̩n dago kpʼamako̩che̩-wñ meji.
JHN,1,36,"Oñ abu kʼi kejuru Jisus kʼi alule̩, i kakini, Go, O̩mala e-O̩jo̩ de̩."
JHN,1,37,"Amako̩che̩-wñ meji le̩ la gbo̩ abu kʼi aka-i, oñ ma kwotu Jisus ubi."
JHN,1,38,"Oñ abu ki Jisus murida kʼi la go abu ku ma atʼo̩ ubi, i ka ñwu ma kakini, E̩wñ me̩ feju? Oñ ma ka ñw u kakini, Rabai (ku ma jʼomudechi-wñ kakini, Akone̩wñ), ugbo e̩ gugu?"
JHN,1,39,"I ka ñwu ma kakini, Me̩ lewa taku me̩ ali. Todule̩ ma lewa go ugbo kʼi gugu, oñ ma bʼo̩ gugu o̩jo̩ le̩. E̩gbale̩ dab agogo me̩le̩."
JHN,1,40,"Anduru, o̩maye Saimo̩n Pita, chʼe̩ne̩ʼka ef abo meji ku ma gbo̩ ugbo Jo̩n ku ma la tʼo̩ ubi."
JHN,1,41,"E̩ne̩ le̩ fu Saimo̩n, o̩maye-wñ onugo li ejodudu, oñ i ka ñw u kakini, A fu Me̩saya li me̩, (e-ku ma jʼomudechi-wñ ko̩ Kraisti)."
JHN,1,42,"I nʼowñ nyʼugbo Jisus. Abu ki Jisus kejurʼu i kakini, Uwe̩ che Saimo̩n, o̩ma Jo̩n; ma adʼodu-we̩ ko̩ Kifas, (e-ku ma jomudechi-wñ ka ku Pita)."
JHN,1,43,"O̩jo̩ñwa-wñ i dʼowñ e̩do̩ kʼi dufu nyi Galili. Tak i fu Filip li, oñ Jisus ka ñwu kakini, Tʼumi ubi."
JHN,1,44,"Filip la chʼabo Be̩tsaida, ewo Anduru kpai Pita le̩."
JHN,1,45,"Filip fu Natanie̩l li, oñ i ka ñw u kakini, E̩ne̩ ku Mose̩s fʼo̩la-wñ ko̩ nyʼef o̩takada o̩lo̩da, kpʼe̩ne̩ kʼamakache̩ ño̩ kʼo̩takada-wñ le̩, a fu li me̩. Owñ che Jisus, o̩ma Jo̩se̩f, kʼi kwo Nazare̩t."
JHN,1,46,"Taku Natanie̩l ka ñw u kakini, E̩te̩ e̩wñ e̩nyo̩ neke de̩ Nazare̩t? Filip ka ñw u kakini, Lewa go,"
JHN,1,47,"Jisus li Natanie̩l abu kʼi awʼugbo-wñ, oñ i nʼo̩la-wñ aka kakini, Go, e̩ne̩ Israe̩l ochochi, e-kʼo̩gwo̩ ma dʼef uwñ ni de̩."
JHN,1,48,"Natanie̩l ka ñw u kakini, Ugbo e̩ ma mi kwo? Jisus dohi ka ñw u kakini, O̩gba taku Filip dʼuwe̩ omu, abu kʼe̩ dʼof oli o̩gbaikolo u li we̩."
JHN,1,49,"Natanie̩l dohi ñw u kakini, Rabai, Uwe̩ che O̩ma O̩jo̩; uwe̩ chʼOnu Israe̩l."
JHN,1,50,"Jisus dohi oñ i ka ñw u kakini, Todabu kʼu ka ñw e̩ ka kʼu li we̩ of oli o̩gbaikolo le̩, uwe̩ ake̩do̩no? Uwe̩ ali e̩wñ ki tʼabʼe-i le."
JHN,1,51,"Oñ i ka ñw u kakini, Ami, ami, naka ñwu me̩ kakini, Ame̩ ali efojale kʼi mubite̩, kpʼamonuche̩ O̩jo̩ ku ma jo̩ ate̩gu agwo̩ru wʼoji O̩ma One̩."
JHN,2,1,Tak o̩jo̩ e̩ke̩ta-wñ mud iyawo Kena e-Galili; iye Jisus la dʼane̩ o̩mo̩.
JHN,2,2,Ma ño̩ do̩ Jisus kpʼamako̩che̩-wñ wʼugbo iyawo le̩ ge̩.
JHN,2,3,"Tak abu kʼomi achiwebe̩te̩ma takpa, iye Jisus ka ñw u kakini, Ma nʼomi achiwebe̩te̩ma ge̩ n."
JHN,2,4,"Taku Jisus ka ñw u kakini, Onobule̩, e̩wñ chʼe-mi kpai uwe̩? Iko-mi tu ta n."
JHN,2,5,"Iye-wñ ka ñw abuko̩lo̩ kakini, E̩wñ du kʼi aka ñwu me̩, me̩ che."
JHN,2,6,"Añmo̩ me̩fa la nyane̩ jʼo̩mo̩, teju alu kʼamaJu ache ku ma fʼe̩wñ gwe̩ hiolo, okoke-wñ aje̩ otube̩ me̩lu abe̩k e̩fa."
JHN,2,7,"Jisus ka ñwu ma kakini, Me̩ kpʼomi ofo nyʼañmo̩ le̩ e̩kʼe̩ko̩. Oñ ma kpanyʼu gbogbo wʼalu-wñ."
JHN,2,8,"Tak i ka ñwu ma kakini, Fa-i me̩ che ku me̩ du wa ñw agboji uje̩wñ-i. Oñ mʼa mʼu du alo."
JHN,2,9,"Tak e̩gba kʼagboji uje̩wñ le̩ dʼomi ki mud omi achiwebe̩te̩ma le̩ chʼalu, kʼi ma la mʼugbo kʼi kwo n, (abuko̩lo̩ ku ma kpʼomifo le̩ muda ma), agboji uje̩wñ le̩ fʼo̩ko̩ya etito̩ do̩wa,"
JHN,2,10,"oñ i ka ñw u kakini, E̩ne̩ du adʼomi achiwebe̩te̩ma e-o̩me̩me̩le̩ ne ejodudu, e̩gba ku ma ñmʼo̩ kefu (taku ma adʼe-ki ma nyo̩ dab owñ n ne); uwe̩ muda dʼomi achiwebe̩te̩ma e-o̩me̩me̩le̩ maja gbogbo wʼe̩gba-i."
JHN,2,11,Uchane̩ ujiwe-wñ-i Jisus che Kena e-Galili. Oñ i dʼojima-wñ tejugede. Amako̩che̩-wñ la ke̩do̩nʼowñ.
JHN,2,12,"Ubi le̩ tak i gwo̩ru nyi Kapanahum, owñ kpʼiye-wñ kpʼamo̩maye-wñ kpʼamako̩che̩-wñ. Ma gugu o̩mo̩ pe̩, ma muda jʼo̩jo̩ wewe n."
JHN,2,13,Elaloji e-amaJu la me̩rane̩; oñ Jisus mute̩gu nyi Je̩rusale̩m.
JHN,2,14,"Tak i fʼabo ku ma ta amokuno̩ kpai amala kpai amikede li ef unyi O̩jo̩, kpai abo ku ma chenji o̩ko̩ ku ma gugu jo̩."
JHN,2,15,"Tak i mʼiku du chʼedili. Oñ i fʼuma ne kwef unyi O̩jo̩ dufu chaka, tʼamala, tʼamokuno̩; i la mʼo̩ko̩ abo ku ma chenji o̩ko̩ ko dafo, oñ i mʼitebulu-ma rida bane̩ma."
JHN,2,16,"I ka ñw abo ku ma ta amikede kakini, Me̩ mʼe̩wñ-i ko kwemi, me̩ ki dʼunyi Ata-mi chʼunyi-aja n."
JHN,2,17,"Amako̩che̩-wñ la rewa ka kʼi che̩ko̩tane̩ kakini, E̩do̩-mi ki tʼunyi-we̩ akʼumi e̩che̩."
JHN,2,18,"Todule̩ amaJu dohi ka ñw u kakini, Ujiwe e̩wñ e̩ duña wa, todabu kʼe̩ che e̩wñ abe̩i?"
JHN,2,19,"Jisus dohi ñwu ma kakini, Me̩ gu unyi O̩jo̩ ejefu-i lo̩, gbogbo nyʼo̩jo̩ me̩ta nadʼu kwane̩."
JHN,2,20,"Todule̩ amaJu kakini, O̩do̩ o̩gbo̩ meji nyoke me̩fa ma jʼef unyi O̩jo̩ ejefu-i ako̩, uwe̩ ñʼadʼu kwane̩ o̩jo̩ me̩ta?"
JHN,2,21,I muda chʼo̩la unyi O̩jo̩ ejefu e-año̩la-wñ oñ i ka le̩.
JHN,2,22,"Todule̩ e̩gba ku ma mʼowñ du dajikwane̩ kwef abo ki ku, amako̩che̩-wñ rewa o̩la kʼi ka-i, ma la ke̩do̩nʼo̩la kʼo̩takada O̩jo̩ ka kpai o̩la ki Jisus ka ge̩."
JHN,2,23,"Oñ abu kʼi de̩ Je̩rusale̩m ugbo Elaloji ef uje̩wñ uyo̩ le̩, amone̩ wewe ke̩do̩nʼodu-wñ, abu ku ma jʼago ujiwe-wñ kʼi ache."
JHN,2,24,"Jisus onugo muda ke̩do̩no ma kʼi tʼo̩la-wñ no̩ ñwu ma n, todu ema kʼi ma e̩ne̩ du,"
JHN,2,25,i ño̩ chʼutodabu kʼeku kʼe̩ne̩ du ki gbibenu one̩ ma ku owñ n; todu owñ chema e̩wñ ki dʼef one̩.
JHN,3,1,"Oñ e̩ne̩ʼka ef amaFarisi do̩mo̩ kʼodu-wñ ko̩ Nikodimus, e̩nuto̩gba ef amaju i che;"
JHN,3,2,"owñ le̩ wʼugbo Jisus odu, oñ i ka ñw u kakini, Rabai, a chema kʼuwe̩ chʼakone̩wñ ki kwugbo O̩jo̩ wa; todu e̩ne̩ du neke che ujiwe kʼuwe̩ ache-i n, chai e̩gba kʼO̩jo̩ dʼubi wñ."
JHN,3,3,"Jisus dohi ñw u kakini, Ami, ami, naka ñw e̩ kakini, Iche̩wñ ku ma ma bi one̩ etito̩ n i neke li ojane̩ O̩jo̩ n."
JHN,3,4,"Niko̩dimus ka ñw u kakini, Abile ku ma nekʼabi one̩ e̩gba kʼi chʼogijo? I neke gudu tʼefu iye-wñ onuʼkeji ku ma ñʼabi?"
JHN,3,5,"Jisus dohi kakini, Ami, ami naka ñw e̩ kakini, Iche̩wñ ku ma ma bi one̩ kwef omi kpai Afu n, i neke gudu nyʼojane̩ O̩jo̩ n."
JHN,3,6,"E-ku ma bi kwef o̩re̩la, o̩re̩la i che; e-ku ma la bi kwef Afu, afu i che."
JHN,3,7,Uwe̩ ki we eyaye todabu kʼu ka ñw e̩ ka ki dukpe̩ ku ma bi me̩ etito̩ tila.
JHN,3,8,"Afu aju ugbo du ki dʼe̩ e̩do̩, e̩ la gbo̩ iche̩wñ, e̩ muda ma ugbo kʼi kwo wa n, e̩ la ma ugbo kʼi anyi n; abe̩le̩ e̩ne̩ du ku ma bi kwef Afu de̩ ge̩."
JHN,3,9,"Niko̩dimus dohi ka ñw u kakini, Abile kʼe̩wñ-i neke ache ta?"
JHN,3,10,"Oñ Jisus dohi ka ñw u kakini, Uwe̩ chʼe̩ne̩ ki ako̩ abo Israe̩l e̩wñ, e̩ la ma ofe e̩wñ-i n?"
JHN,3,11,"Ami, ami, naka ñw e̩ ka kʼe̩wñ kʼa ma oñ a kʼo̩la-wñ, e̩wñ kʼa li e̩wñ le̩ a gbʼibenu-wñ; ame̩ la do̩ ibenu kʼa gba rʼochochi n."
JHN,3,12,"Iche̩wñ kʼu ko̩la e̩wñ ile̩ ñwu me̩, ku me̩ ma la ke̩do̩no n, iche̩wñ kʼu nako̩la e̩wñ efojale ñwu me̩, abile ku me̩ ake̩do̩no?"
JHN,3,13,"I nʼe̩ne̩ du ki te̩gu nyʼefojale n, chai e̩ne̩ ki gwo̩ru kwʼefojale wa, owñ chʼO̩ma One̩ kʼi dʼefojale."
JHN,3,14,"Alu ku Mose̩s dʼejo le̩ dago aje̩tachi le̩ abe̩le̩ ma adu O̩ma One̩ dago tila,"
JHN,3,15,todu kʼe̩ne̩ du kʼi ake̩do̩no kʼi nʼiñmi ogbegbeie̩ ef uwñ.
JHN,3,16,"Todu, abu kʼO̩jo̩ fe̩do̩ ile̩ le̩ de̩, todabe̩le̩ i mʼO̩ma-wñ okpono duchele, todu kʼe̩ne̩ du ki ake̩do̩nʼo ki we elenyo̩, kʼi muda nʼiñmi ogbegbeie̩."
JHN,3,17,"Todu O̩jo̩ kpʼO̩ma-wñ wʼile̩ todu kʼi kajo̩ ile̩ n, chai todu ku ma fʼile̩ jadu lef uwñ."
JHN,3,18,"Ma akajo̩ e̩ne̩ ki ake̩do̩nʼowñ n; ma fʼajo̩ e̩ne̩ ki ma ke̩do̩nʼo n ka me̩, todabu kʼi ma ke̩do̩nʼodu O̩ma okpono O̩jo̩ n."
JHN,3,19,"Ajo̩ le̩ de̩ kakini, Ugane̩ le̩ lewʼef ile̩ me̩, amone̩ la fe̩do̩ e̩chubi tʼugane̩ le̩ le; todu e̩wñ ku ma agwo̩nyu ache chʼuko̩lo̩ bibi."
JHN,3,20,"Todu e̩ne̩ du ki dʼef e̩wñ ibe̩te̩ eche achʼulaka ugane̩, i la awʼugbo ugane̩ n, todu ku ma we edʼuko̩lo̩-wñ kʼi ache biʼu."
JHN,3,21,"E̩ne̩ ki ache e̩wñ ochochi muda awʼugbo ugane̩, todu kʼuko̩lo̩-wñ kʼi ache ki tejugede kakini, Ef O̩jo̩ oñ i achuko̩lo̩ le̩."
JHN,3,22,"Anubi e̩wñ le̩ Jisus kpai amako̩che̩-wñ wʼoj ane̩ Judia, i la kpo̩kpe̩ o̩mo̩ kpai ama, oñ i nʼone̩ ache baptism."
JHN,3,23,"Jo̩n la ño̩ de̩ Eno̩n ki me̩ru Selim ache baptism ge̩, todabu kʼomi chenana o̩mo̩; taku amone̩ lewa oñ i che ma baptism."
JHN,3,24,Todu ma du Jo̩n rikpolo tef unyi-uga e̩gbale̩ ta n.
JHN,3,25,Todule̩ iñwa chi ñw amako̩che̩ Jo̩n kpai e̩ne̩Juʼka noji e̩wñ egwe̩ hiolo.
JHN,3,26,"Taku ma le wʼugbo Jo̩n, oñ ma ka ñw u kakini, Rabai, e̩ne̩ ki dʼugbo we̩ ejudaba Jo̩rdan, e̩ne̩ kʼuwe̩ gbʼo̩ ibenu le̩, go, owñ le̩ achʼone̩ baptism amone̩ du la wʼugbo-wñ."
JHN,3,27,"Jo̩n dohi kakini, Iche̩wñ ku ma ma du ñw u kwʼefojale n, one̩ neke gba e̩wñ du n."
JHN,3,28,"Ame̩ onugo chʼe̩nibenu-mi kʼu kakini, I chʼomi che Kraisti n, chai kakini, Ekpe̩ ma kpe̩ mi uche̩ tʼo̩gba e̩ne̩ le̩."
JHN,3,29,"E̩ne̩ ki nʼo̩ya etito̩, o̩ko̩ya de̩; ama eyo̩ okolobia o̩ko̩ya, e-kʼi dago agbʼo̩la-wñ ayo̩, tod omuko̩la o̩ko̩ya le̩ kʼi agbo̩; todule̩ uyo̩-mi kide̩ nyo̩ kpa me̩."
JHN,3,30,"E̩ne̩ le̩ ki naya nyo̩gba tila, kʼomi ki nacho̩wo̩wane̩."
JHN,3,31,"E̩ne̩ ki kwʼefojale wa tʼamone̩ du le; e̩ne̩ kʼe̩te̩-wñ chʼane̩-ilee̩mak abo ile̩ i che, oñ i ako̩la kwef e̩wñ ane̩-ile̩; e̩ne̩ ki kwʼefojale wa tʼamone̩ du le."
JHN,3,32,E̩wñ kʼi li kpai e̩wñ kʼi gbo̩ e̩wñ le̩ i agbʼibenu-wñ; e̩ne̩ du la ado̩ ibenu-wñ kʼi gba rʼochochi n.
JHN,3,33,"E̩ne̩ ki mʼo̩la ibenu-wñ gba, mak i fʼu hiuko̩ kakini, O̩jo̩ chʼochochi."
JHN,3,34,Todu e̩ne̩ kʼO̩jo̩ kpuche̩ wa aka o̩la kʼO̩jo̩ ka; todu i adu Afu le̩ chele e̩ñwa-e̩ñwa n.
JHN,3,35,"Ata afe̩do̩ O̩ma, i la mʼe̩wñ du ko nyʼowñ o̩wo̩."
JHN,3,36,"E̩ne̩ ki ake̩do̩nʼO̩ma le̩ fʼiñmi ogbegbele̩ ne̩ me̩; ama e̩ne̩ ki ma agbʼo̩la O̩ma le̩ gbo̩ n ali iñmi n, uwe̩do̩ O̩jo̩ muda gugu oji-wñ."
JHN,4,1,"Todule̩ e̩gba kʼOndu ma kʼamaFarisi gbo̩ kaku Jisus ache amako̩che̩ wewe, kʼi la ache ma baptism ku ma wewe tu e-Jo̩n le"
JHN,4,2,"(Jisus onugo muda che ma baptism n, chai amako̩che̩-wñ che ma),"
JHN,4,3,"i tu Judia no̩, i ño̩ kwʼo̩mo̩ nyi Galili ge̩;"
JHN,4,4,i la dukpe̩ kʼi alale gu Samaria du.
JHN,4,5,Abe̩le̩ i lewa ewo Samariaʼka ku ma dʼodu-wñ ko̩ Saikar; i me̩ru ane̩ ku Jeko̩b bu ñw o̩ma-wñ Jose̩f le̩.
JHN,4,6,"Omi e-Jeko̩b ki abi kwef ane̩ dufu la dʼugbo le̩. Todule̩ abu ule̩ kʼi le fu Jisus hia, i kwogugu abe̩le̩ ugbo kʼomi abi dufu le̩."
JHN,4,7,"Oñ i onobule̩ʼka kwo Samaria wa kʼi kpa omiofo. Jisus ka ñw u kakini, Dʼomi ñwu mi ñmo̩."
JHN,4,8,Todu amako̩che̩-wñ kwʼo̩mo̩ le tef ewo ku ma la uje̩wñ.
JHN,4,9,"Todule̩ onobule̩ Samaria le̩ ka ñw u kakini, Abile kʼuwe̩ kʼe̩ chʼiJu abi omi kʼe̩ ñmo̩ ugbo mi kʼu chʼonobule̩ Samaria? (Todu amaJu anaru abo Samaria n.)"
JHN,4,10,"Jisus dohi ñw u kakini, Iche̩wñ kʼuwe̩ ma ma ele O̩jo̩, kpai e̩ne̩ kʼi aka ñw e̩-i kakini, Dʼomi ñwu mi ñmo̩, uwe̩ ma bi owñ, tak owñ ma dʼomi ki adeju ñw e̩."
JHN,4,11,"Onobule̩ le̩ ka ñw u kakini, Odu-mi, e̩ nʼe̩wñ kʼe̩ nʼakpa n, obuga-i la chʼenefu; ugbo e̩ nʼomi ki deju le̩ kwo ta?"
JHN,4,12,"Uwe̩ tʼata-wa Jeko̩b le? e-ki mʼobuga-i du ñwu wa, kʼowñ onugo la ñmo̩ omi-wñ, kpai amo̩ma-wñ kpai ame̩wño̩re̩-wñ?"
JHN,4,13,"Jisus dohi ñw u kakini, E̩ne̩ du ki añmo̩ omi kide̩ olugbe̩ ñʼakpʼo̩ ge̩;"
JHN,4,14,"e̩ne̩ du kʼi muda ñmo̩ omi e-kʼomi adu ñw u, alugbe̩ ñʼakpʼo̩ gbegbele̩ ge̩ n, omi kʼu nadu ñw u la amud omi ki abi efu-wñ e-ki aroko tef iñmi ogbegbele̩."
JHN,4,15,"Onobule̩ le̩ ka ñw owñ kakini, Odu-mi, dʼomi kide̩ ñwu mi, todu kʼalugbe̩ ki we ekpa mi, kʼu we ele gbogbo wʼemi kʼu kpa."
JHN,4,16,"Jisus ka ñw u kakini, Lo, kʼe̩ dʼo̩ko̩-we̩ omu, kʼe̩ lewa emi."
JHN,4,17,"Onobule̩ le̩ dohi kakini, U nʼo̩ko̩ n. Jisus ka ñw u kakini, O̩me̩me̩le̩ e̩ ka kakini, U nʼo̩ko̩ n;"
JHN,4,18,"todu e̩ fʼo̩ko̩ me̩lu ne̩ me̩, e̩ne̩ kʼe̩ ne̩ fa-i i la chʼo̩ko̩-we̩ de̩ n; ochochi e̩ ka le̩."
JHN,4,19,"Onobule̩ le̩ ka ñw u kakini, Odu-mi, u cheli kʼuwe̩ chʼakache̩."
JHN,4,20,Amata-wa dojikane̩ ñw O̩jo̩ oj uwo kide̩; ame̩ la ka ku Je̩rusale̩m chʼugbo ki dukpe̩ kʼamone̩ adojikane̩ ñw O̩jo̩.
JHN,4,21,"Jisus ka ñw u kakini, Onobule̩, e̩ ki dʼo̩la-mi rʼochochi kakini, Adiko auwa awa, e̩gba le̩ tʼoj uwo kide̩ tʼefu Je̩rusale̩m, me̩ ñʼadojikane̩ ñw Ata n."
JHN,4,22,Ame̩ jʼadojikane̩ ñw e̩wñ ku me̩ ma ma n; awa adojikane̩ ñw e̩wñ kʼa ma; todu ef amaJu oñ ujadu kwo.
JHN,4,23,"Ama adiko auwa awa, owñ la chʼifa-i, kʼabo ku ma dojikane̩ ogbolo adojikane̩ ñw Ata ef afu kpai ef ochochi; todu Ata do̩mo̩ afeju abo ki dʼabʼe-i ku ma dojikane̩ ñw u."
JHN,4,24,O̩jo̩ chʼAfu; oñ i dukpe̩ kʼabo ku ma dojikane̩ ñw u ki dojikane̩ ñw u ef afu kpai ochochi tila.
JHN,4,25,"Onobule̩ le̩ ka ñw u kakini, U chema ka ku Me̩saya awa (e-ku ma do̩ Kraisti le̩); e̩gba kʼe̩ne̩ le̩ lewa, i aka e̩wñ du ñwu wa."
JHN,4,26,"Jisus ka ñw u kakini, Omi, ki ako̩la ñw e̩-i, omi le̩ de̩."
JHN,4,27,"Tak ababa le̩ amako̩che̩-wñ lewa; aye je̩ ñwu ma n, todabu kʼi ako̩la kpai onobule̩; e̩ne̩ du muda kakini, E̩wñ e̩ feju? abe̩k e̩wñ chi kʼe̩ ko̩la kpai owñ? n."
JHN,4,28,"Tak onobule̩ le̩ tʼotube̩-wñ no̩ tane̩, oñ i kwʼo̩mo̩ le tef ewo, oñ i ka ñw amone̩ kakini,"
JHN,4,29,Me̩ lewa ku me̩ go e̩ne̩ ki fʼe̩wñ du kʼu che ka ñwu mi; e̩ne̩-i neke che Kraisti le̩ de̩?
JHN,4,30,"Ma kwʼef ewo dufu, oñ ma jʼo̩na awʼugbo-wñ."
JHN,4,31,"Agbagba le̩ amako̩che̩-wñ rodubʼo̩ kakini, Rabai, je̩ e̩wñ ke."
JHN,4,32,"I muda ka ñwu ma kakini, Omi chenʼuje̩wñ kʼu naje̩ e-kʼame̩ ma ma n."
JHN,4,33,"Todule̩ amako̩che̩ le̩ ka ñw o̩la-ma kakini, I neke chʼone̩ dʼe̩wñ wa ñw u je̩?"
JHN,4,34,"Jisus ka ñwu ma kakini, Uje̩wñ-mi de̩: todu kʼu che e̩wñ ki dʼe̩ne̩ ki kpe̩ mi wa e̩do̩, kʼu la fʼuko̩lo̩-wñ chekpa."
JHN,4,35,"Ame̩ kakini, Ochu me̩le̩ tak iko o̩ka e̩ja awane̩ n? Me̩ go, naka ñwu me̩, me̩ ki chi eju-me̩ nyʼate̩ ku me̩ la go oko, abu kʼi chefufu te̩, i tʼe̩gba e̩ja me̩."
JHN,4,36,"E̩ne̩ ki aja agbʼuro̩me̩, oñ i amʼe̩ro kowa jo̩ tef iñmi o̩gbegbele̩; todu kʼe̩ne̩ ki agbe̩ kpai e̩ne̩ ki aja ku ma yo̩ e̩gba kate."
JHN,4,37,"Todu ef e̩wñ-i oñ o̩la le̩ chʼogbolo kakini, E̩ne̩ʼka agbe̩; e̩ne̩ omune̩ la aja."
JHN,4,38,Omi kpʼume̩ uche̩ ku me̩ ja e̩wñ ki ma chʼame̩ chʼakanya uko̩lo̩-wñ n; abomune̩ chʼakanya wñ tak ame̩ lewa tef akanya e-ma.
JHN,4,39,"Abo Samaria wewe ef ewo le̩ la ke̩do̩nʼowñ tod o̩la onobule̩ ki gbʼibenu kakini, I fʼe̩wñ du kʼu che ka ñwu mi me̩."
JHN,4,40,"Todule̩ e̩gba kʼabo Samaria wʼugbo wñ, ma rodubʼo̩ kʼi bʼuma gugu; oñ i gugu o̩mo̩ o̩jo̩ meji."
JHN,4,41,"Amone̩ wewe tʼe-le̩ le ño̩ ke̩do̩no tod o̩la e-wñ ge̩,"
JHN,4,42,"taku ma ka ñw onobule̩ le̩ kakini, I chʼutod o̩la kʼe̩ ka oñ a ke̩do̩no-i ge̩ n; todu awa onugo nʼeti-wa gbo̩ me̩, a la chema kakini, E̩ne̩-i chʼE̩najadu ile̩ ochochi."
JHN,4,43,O̩jo̩ meji le̩ lerane̩ tak i kwʼo̩mo̩ dufu nyi Galili.
JHN,4,44,"Todu Jisus onugo gbʼibenu kakini, Akache̩ nʼojima ane̩ e-wñ n."
JHN,4,45,"Abe̩le̩ e̩gba kʼi lewa Galili, abo Galili mʼowñ gba abu ku ma fʼe̩wñ du kʼi che Je̩rusale̩m ef uje̩wñ ucholo le̩ li; todu ama ño̩ nyʼugbo uje̩wñ ucholo le̩ ge̩."
JHN,4,46,"Todule̩ i ño̩ dabi wa Kena e-Galili ge̩, ugbo kʼi dʼomiofo le̩ che omi achiwebe̩te̩ma. Oñ edibo onuʼka kʼo̩ma-wñ achʼo̩ga de̩ Kapanahum."
JHN,4,47,"Abu kʼe̩ne̩ le̩ gbo̩ ka ku Jisus kwo Judia wa ane̩ Galili me̩, i nyʼugbo wñ, oñ i rodubʼo̩ kʼi gwo̩ru wa kʼi che o̩ga o̩ma-wñ kpa; todu i ache kʼi ku."
JHN,4,48,"Todule̩ Jisus ka ñw u kakini, Me̩ ma li ujiwe kpai uno̩ n, i nʼugbo du ku me̩ jʼake̩do̩no n."
JHN,4,49,"Edibo le̩ ka ñw owñ kakini, Odu-mi, gwo̩ru wa o̩gba tak o̩ma-mi ki ku."
JHN,4,50,"Jisus ka ñw u kakini, E̩ nalo we̩, o̩ma-we̩ deju. E̩ne̩ le̩ ke̩do̩nʼo̩la ku Jisus ka ñw u, oñ i le wñ."
JHN,4,51,"Tak abu kʼi agwo̩ru alo, owñ kpai amadu-wñ de, ma ka ñw u kakʼo̩ma-wñ deju."
JHN,4,52,"Todule̩ i tʼuma ene auwa e̩gba kʼi checheme̩. Todule̩ ma ka ñw u kakini, Auwa e̩kebie o̩nale̩ oñ o̩la-e̩kpuna le̩ tʼo̩ no̩."
JHN,4,53,"Oñ ata le̩ ma ka kʼauwa ku Jisus ka ñw u kakini, O̩ma-we̩ deju, le̩ de̩; tak owñ onugo ke̩do̩no kpai o̩gbo̩ abunyi-wñ du."
JHN,4,54,Ujiwe ekeji ki Jisus che abu kʼi kwo Judia nyi Galili le̩ de̩.
JHN,5,1,"Anubi e̩wñ-i ge̩ uje̩wñ ucholo amaJuʼka do̩mo̩, oñ Jisus te̩gu nyi Je̩rusale̩m."
JHN,5,2,Abukpe omiʼka la de̩ Je̩rusale̩m me̩ru alo̩na amala; ma dʼodu-wñ alu Hibru ko̩ Be̩tsaida; i che̩nʼagbaru me̩lu.
JHN,5,3,"Ef agbaru me̩lu-i ugwe̩ko̩ ame̩ne̩gbo o̩la dachi, tʼamafeju, tʼamade̩re̩, tʼabo kʼo̩la-ma che̩gbe̩. [Ma nede e̩gba kʼomi amiejo:"
JHN,5,4,"todu i chenʼe̩gba kʼonuche̩ Ondu agwo̩ru wʼef e̩dagu-omi le̩ kʼi la fʼomi le̩ miejo; todule̩ abu kʼomi le̩ ami, e̩ne̩ ki dʼo̩gba tunyʼu, alu du kʼo̩ga de̩ ki mʼu ne̩, o̩la-wñ adabi tiko.]"
JHN,5,5,E̩ne̩ʼka la do̩mo̩ kʼi dʼef e̩gbo o̩la-wñ o̩do̩ ogue̩gwa nyoke me̩jo̩.
JHN,5,6,"E̩gba ku Jisus li-u abu kʼi dachi, kʼi la ma ka kʼi dachi abe̩le̩ kpo̩kpe̩ me̩, i ka ñw u kakini, I dʼuwe̩ e̩do̩ kʼo̩la-we̩ ki dabi tiko?"
JHN,5,7,"E̩ne̩gbo le̩ dohi ñw u kakini, Odu-mi, u nʼone̩ ki adu mi rikpolo tef abukpe̩ omi-i e̩gba kʼomi-wñ amiejo n; ama e̩gba du kʼu le kʼu wa e̩nomune̩ agwo̩ru o̩gba mi."
JHN,5,8,"Jisus ka ñw u kakini, Kwane̩, mʼakpata-we̩ du kʼe̩ lule̩."
JHN,5,9,"Tak ababale̩ o̩la e̩ne̩ le̩ mudabi tiko, i la mʼakpata-wñ du i kwane̩ alule̩. O̩jo̩ le̩ la chʼo̩jo̩ uñmi."
JHN,5,10,"Todule̩ amaju ka ñw e̩ne̩ ku ma che o̩ga-wñ kpa le̩ kakini, O̩jo̩ uñmi de̩, o̩da je̩ ñw e̩ dʼakpata-we̩ n."
JHN,5,11,"Ama i dohi ñwu ma kakini, E̩ne̩ ki je̩ ñw o̩la-mi dabi tiko, e̩ne̩ le̩ ka ñwu mi kakini, Mʼakpata-we̩ du kʼe̩ lule̩."
JHN,5,12,"Ma tʼowñ ene kakini, E̩ne̩ ka ñw e̩, Mʼu du, kʼe̩ lule̩?"
JHN,5,13,E̩ne̩ ku ma che o̩ga-wñ kpa le̩ la ma e̩ne̩ ki che n; todu Jisus muji kwʼo̩mo̩ abu kʼo̩wo̩-amone̩ jʼugbo le̩.
JHN,5,14,"Anubi e-le̩ Jisus fʼu li ef unyi O̩jo̩, oñ i ka ñw u kakini, Go, e̩ mudabi tiko me̩; e̩ ki ño̩ dure ge̩ n, tode̩gba kʼe̩wñ ki bie̩ne̩ tule ake̩re̩bʼe̩."
JHN,5,15,E̩ne̩ le̩ kwʼo̩mo̩ le; oñ i ka ñw amaJu kaku Jisus chʼe̩ne̩ kʼi je̩ ñw o̩la-wñ dabi tiko.
JHN,5,16,"Tod ekide̩ ge̩ oñ amaJu kwodoli Jisus, todabu kʼi fʼe̩wñ-i che o̩jo̩ uñmi."
JHN,5,17,"Ama Jisus dohi ñwu ma kakini, Ata-mi te̩tachuko̩lo̩ gbogbo wʼe̩gba-i, omi la achuko̩lo̩ ge̩."
JHN,5,18,"Todu ekide̩ amaJu ño̩ feju tule ku ma fʼu kpa, i chutodabu kʼi atu o̩jo̩ uñmi kate n, i muda ño̩ ka kʼO̩jo̩ chʼAta e-wñ ge̩; kʼi dʼo̩la-wñ chʼokujo̩ kpai O̩jo̩."
JHN,5,19,"Todule̩ Jisus dohi ñwu ma kakini, Ami, ami naka ñwu me̩ kakini, O̩ma neke chʼe̩wñ du kpai ojika o̩la-wñ n, chai e̩wñ kʼi li kʼAta ache; todu e̩wñ du kʼe̩ne̩ le̩ ache, e̩wñ le̩ oñ O̩ma ñʼache abe̩le̩ ge̩."
JHN,5,20,"Todu Ata ache̩do̩ O̩ma; i adʼe̩wñ du kʼi ache ñʼo̩; i adʼuko̩lo̩ ki tʼe-i le i ñʼo̩ ge̩, todu kʼame̩ ki yaye."
JHN,5,21,"Todu alu kʼAta akʼabo ki ku dajikwane̩, kʼi año̩ du iñmi ñwu ma, abe̩le̩ O̩ma adʼiñmi ñw e̩ne̩ ki dʼowñ e̩do̩ ge̩."
JHN,5,22,"Todu Ata akajo̩ e̩ne̩ du n, i la mʼajo̩ eka chaka ko ñw O̩ma me̩;"
JHN,5,23,todu kʼe̩ne̩ du ki bumʼO̩ma alu ku ma bumʼAta. E̩ne̩ ki ma bumʼO̩ma n abumʼAta e-ki kpʼo̩ wa n.
JHN,5,24,"Ami, ami, naka ñwu me̩ kakini, E̩ne̩ ki agbʼo̩la-mi kʼi laño̩ ke̩do̩nola e̩ne̩ ki kpe̩ mi wa fʼiñmi ogbegbele̩ ne̩ me̩, i ñʼawʼef ajo̩ ge̩ n, i muda kwʼef uku lale tef iñmi me̩."
JHN,5,25,"Ami, ami, naka ñwu me̩ kakini, Adiko auwa-wñ awa, owñ le̩ la chʼifa-i, owñ chʼe̩gba kʼabo ki ku agbo̩ omuko̩la O̩ma O̩jo̩; abo ku ma la gbo̩ adeju."
JHN,5,26,"Todu alu kʼAta chenʼiñmi ef o̩to̩to̩la-wñ, abe̩le̩ i ño̩ du ñw O̩ma kʼi nʼiñmi ef o̩to̩to̩la-wñ ge̩;"
JHN,5,27,"i laño̩ mʼo̩da ajo̩ du ñw u kʼi kada, todabu kʼi chʼO̩ma One̩."
JHN,5,28,"Me̩ ki yaye e̩wñ-i n; todu adiko awa e̩gba kʼabo du ku ma jʼef oji agbo̩ omuko̩la-wñ,"
JHN,5,29,"ma ñʼadufu wa; abo ku ma te̩tachʼe̩wñ ki nyo̩ atef udajikwane̩ e-iñmi, abo ku ma te̩tache e̩wñ ibe̩te̩ atef udajikwane̩ e-ajo̩."
JHN,5,30,"U neke gʼe̩do̩la-mi ache e̩wñ du n; alu kʼu nagbo̩, alu le̩ nakajo̩, ajo̩ e-mi la chʼo̩kpakpa, todabu kʼu ma feju e̩wñ ki du mi onugo e̩do̩ n, chai e̩wñ ki dʼe̩ne̩ ki kpe̩ mi wa e̩do̩."
JHN,5,31,"I la che̩wñ kʼomi agbʼo̩la-mi ibenu, mak ibenu-mi le̩ chʼochochi n."
JHN,5,32,"E̩ne̩ omune̩ do̩mo̩ kʼi agba mi ibenu, u la chema ka kʼibenu kʼi agba mi chʼochochi."
JHN,5,33,"Ame̩ fʼuche̩ kpe̩ nyugbo Jo̩n me̩, i la gba ochochi ibenu,"
JHN,5,34,i muda chʼijali e-one̩ omi agba n; ama naka e̩wñ-i todu ku ma ki fʼume̩ jadu.
JHN,5,35,E̩ne̩ le̩ chʼagege e-ku ma dʼuna tʼo̩ kʼi adʼe̩wñ tejugede; i la dʼume̩ e̩do̩ ku me̩ jʼef ugane̩-wñ agwoguyo̩ pe̩.
JHN,5,36,"Omi muda chene̩ ibenu ki tʼe-ki Jo̩n gba le̩ le; todu uko̩lo̩ kʼAta du ñwu mi todu kʼu chekpa, uko̩lo̩ le̩ onugo e-kʼu nache agba mi ibenu kakini, Ata kpe̩ mi wa-i."
JHN,5,37,"Oñ Ata ki kpe̩ mi wa le̩, owñ le̩ gba mi ibenu. Me̩ gbʼomuko̩la-wñ mama ta n, me̩ la li alu kʼi de̩ n."
JHN,5,38,Me̩ la nʼo̩la-wñ ki gugu ef ume̩ n; todu me̩ ke̩do̩nola e̩ne̩ kʼowñ le̩ kpuche̩ wa n.
JHN,5,39,"Me̩ tejane̩ ef O̩takada O̩la O̩jo̩ todabu kʼame̩ do̩ ka ku me̩ ne̩ iñmi ogbegbele̩ ef uwñ; e-le̩ la chʼe-kʼi agba mi ibenu,"
JHN,5,40,i la dʼume̩ e̩do̩ ku me̩ wʼugbo mi ku me̩ anʼiñmi n.
JHN,5,41,Nagba ojima kwʼugbo one̩ n.
JHN,5,42,U muda chema ame̩ ka kʼame̩ nʼufe̩do̩ O̩jo̩ ef o̩la-me̩ n.
JHN,5,43,"Omi lewa ef odu Ata-mi, me̩ la gba mi n; iche̩wñ kʼe̩ne̩ omune̩ lewa ef odu e-wñ, me̩ agba e̩ne̩ le̩."
JHN,5,44,"Ame̩ ku me̩ gba ojima kwʼugbo o̩la-me̩, ku me̩ ma tene ojima ki kwugbo O̩jo̩ kate le̩ n, abile ku me̩ neke ake̩do̩no ke?"
JHN,5,45,"Me̩ ki do̩ ka kʼomi agwʼajo̩ nʼume̩ ugbo Ata n; e̩ne̩ʼka do̩mo̩ ki agwajo̩ nʼume̩, owñ che Mose̩s, e̩ne̩ ku me̩ kibeno le̩."
JHN,5,46,"Todu iche̩wñ ku me̩ ma ke̩do̩nola Mose̩s, me̩ ma ke̩do̩nola mi ge̩; todu o̩la-mi i ko̩ nyʼo̩takada le̩."
JHN,5,47,"Ama iche̩wñ ku me̩ ma ke̩do̩nola kʼe̩ne̩ le̩ ko̩ tef o̩takada n, abile ku me̩ ake̩do̩nola kʼomi aka?"
JHN,6,1,Anubi e̩wñ le̩ Jisus kwʼo̩mo̩ le tʼudaba ohimini Galili e-Taiberias.
JHN,6,2,"O̩wo̩-amone̩ lile darʼo̩ ubi, todabu ku ma li ujiwe kʼi ache o̩la ame̩ne̩gbo."
JHN,6,3,"Oñ Jisus mute̩gu nyʼibe̩uwo, i la gugu o̩mo̩ kpai amako̩che̩-wñ."
JHN,6,4,"Oñ Elaloji, uje̩wñ ucholo e-amaju le̩, la me̩rane̩."
JHN,6,5,"Todule̩ abu ku Jisus chʼeju nyate̩ kʼi la li kʼo̩wo̩-amone̩ lile awʼugbo-wñ, i ka ñwu Filip kakini, Ugbo a ala uje̩wñ kwo todu kʼabo-i ki je̩ ke?"
JHN,6,6,I la fʼe-i ka kʼi jʼowñ ma; todu owñ chema e̩wñ kʼi ache ki che.
JHN,6,7,"Filip dohi ñw u kakini, Uje̩wñ alu ipamu me̩gwa bʼuma jo̩ todu kʼe̩ne̩ne̩ne̩ne̩ ki gba pe̩ n."
JHN,6,8,"Anduru, o̩maye Saimo̩n Pita, e̩ne̩ʼka ef amako̩che̩-wñ ka ñw u kakini,"
JHN,6,9,Imo̩to̩ e̩ne̩ke̩le̩ʼka dʼemi kʼinʼikpakpa o̩ka barli me̩lu kpai e̩ja meji; ama abʼe-le̩ muda ache ef amone̩ wewe abe̩i?
JHN,6,10,"Jisus kakini, Me̩ je̩ ñw amone̩ guguane̩. Egbe la dʼugbo le̩ nana. Todule̩ aboke̩le̩-ma kwoguguane̩, aluka-ma dab icham me̩fa nyʼo̩gwo̩ko̩."
JHN,6,11,"Todule̩ Jisus mʼikpakpa le̩ gba; oñ abu kʼi fʼugwa-wñ gwa, i mʼu ko kpe̩ ñw abo ku ma jʼane̩; abe̩le̩ i ño̩ fʼe̩ja le̩ kpe̩ ñwu ma, alu du ki dʼuma e̩do̩ ge̩."
JHN,6,12,"E̩gba kʼefu-ma ko̩ i ka ñw amako̩che̩-wñ kakini, Me̩ mʼabubo̩ akala ki kwu ma bo̩ le̩ re jo̩, todu kʼe-i du ki we elenyo̩."
JHN,6,13,Todule̩ ma mʼu rejo̩; ma la mʼabubo̩ ikpakpa barli me̩lu le̩ e-ki kwu abo ku ma je̩ le̩ bo̩ ko nyʼaligada me̩gweji e̩ko̩.
JHN,6,14,"Todule̩ abu kʼamone̩ fʼujiwe kʼi che li, ma kakini, Owñ-i chʼakache̩ O̩jo̩ ki awʼef ile̩-i le̩ de̩, ochochi."
JHN,6,15,"Todule̩ abu ku Jisus chema ka ku ma che ku ma wa ku ma mʼowñ dinya ku ma dʼu jʼonu, i kwʼo̩mo̩ dabi nyʼibe̩uwo, owñ kate."
JHN,6,16,"Tak e̩gba ki mud iko adarane̩, amako̩che̩-wñ gwo̩ru nyʼo̩lʼohimini."
JHN,6,17,"Ma kwo tʼo̩ko̩, oñ ma daba ohimini alo tu Kapanahum; ane̩ chubi e̩gbale̩ me̩, Jisus la wʼugbo ma ta n."
JHN,6,18,Oñ ohimini chane̩ echo̩ko̩ tod afu lile ki aju.
JHN,6,19,"Todule̩ abu ku ma fʼo̩ko̩ gwa dab imaili me̩ta abe̩k e̩le̩, ma li Jisus abu kʼi alule̩ ej ohimini ame̩ru o̩ko̩ awa; taku ma railo."
JHN,6,20,"I muda ka ñwu ma kakini, Omi de̩, me̩ ki railo n."
JHN,6,21,Todule̩ oñ i dʼuma e̩do̩ ku ma mʼowñ gba tef o̩ko̩; ababa le̩ o̩ko̩ le̩ tʼane̩ ugbo ku ma anyi.
JHN,6,22,"O̩jo̩ñwa-wñ o̩wo̩-amone̩ ki dago jo̩ ejudaba ohimini le̩ li kʼo̩mo̩ko̩ omune̩ do̩mo̩ n chai okate; Jisus la tʼo̩ko̩ kpai amako̩che̩-wñ n, chai amako̩che̩ kate le̩"
JHN,6,23,(ama o̩mo̩ko̩ kwo Taibe̩rias wa ame̩ru ugbo ku ma jʼakala abu kʼOndu fʼugwa gwa le̩);
JHN,6,24,"todule̩ e̩gba kʼo̩wo̩-amone̩ le̩ li ka ki Jisus dʼugbo le̩ ge̩ n, tʼamako̩che̩-wñ duu, ama onugo kwo̩tʼo̩ko̩, oñ ma lewa Kapanahum afeju Jisus."
JHN,6,25,"Tak abu ku ma fʼowñ li ejudaba ohimini le̩ ma ka ñw u kakini, Rabai, e̩gba e̩ wʼemi ke?"
JHN,6,26,"Jisus dohi ñwu ma kakini, Ami, ami, naka ñwu me̩, i chʼutodabu ku me̩ fʼujiwe li oñ me̩ tene mi n, chai todabu ku me̩ bʼikpakpa le̩ je̩ kʼefu-me̩ la ko̩."
JHN,6,27,"Me̩ ki chuko̩lo̩ tod uje̩wñ ki alenyo̩ rʼile̩ n, chai tod uje̩wñ e-ki ado̩mo̩ nyʼiñmi ogbegbele̩, e-kʼO̩ma One̩ ako ñwu me̩; todu Ata, e-ki chʼO̩jo̩, fʼowñ hiuko̩ me̩."
JHN,6,28,"Todule̩ ma ka ñw u kakini, E̩wñ a che todu kʼawa ki chʼuko̩lo̩ O̩jo̩?"
JHN,6,29,"Jisus dohi ñwu ma kakini, E̩wñ ki chʼuko̩lo̩ O̩jo̩ de̩, todu kʼame̩ ki ke̩do̩no e̩ne̩ kʼi kpuche̩ wa."
JHN,6,30,"Todule̩ ma ka ñw u kakini, E̩wñ chʼujiwe kʼuwe̩ ache ta, todu kʼawa li kʼawa ki ke̩do̩nola-we̩? Uko̩lo̩ e̩wñ e̩ che?"
JHN,6,31,"Amata-wa je̩ mana le̩ ef aje̩tachi; dabalu ki che̩ko̩tane̩ kakini, I kʼuje̩wñ kwʼefojale ñwu ma je̩."
JHN,6,32,"Todule̩ Jisus ka ñwu ma kakini, Ami, ami, naka ñwu me̩, i che Mose̩s dʼuje̩-wñ ki kwʼefojale le̩ ñwu me̩ n; Ata-mi muda akʼuje̩wñ e-ogbolo kwʼefojale ñwu me̩."
JHN,6,33,"Todu uje̩wñ e-O̩jo̩ chʼe̩ne̩ ki agwo̩ru kwʼefojale wa, kʼi la adʼiñmi ñw abile̩."
JHN,6,34,"Todule̩ ma ka ñw u kakini, Odu-wa, kʼuje̩wñ e-le̩ ñw u wa e̩gba du."
JHN,6,35,"Jisus ka ñwu ma kakini, Omi chʼuje̩wñ e-iñmi; i nugbo du kʼebi akpʼe̩ne̩ ki awʼugbo mi n; i la nugbo du kʼolugbe̩ akpʼe̩ne̩ ki ake̩do̩nʼomi ogbegbele̩ n."
JHN,6,36,"U muda ka ñwu me̩ kakini, Ame̩ fʼumi li me̩, me̩ la ke̩do̩no n."
JHN,6,37,"E̩wñ du kʼAta adu ñwu mi atʼugbo mi, oñ e̩ne̩ ki awʼugbo mi, i nugbo du kʼu nadu rikpolo tʼo̩do̩da n."
JHN,6,38,"Todu u gwo̩ru kwʼefojale wa todu kʼu chʼe̩wñ ki dʼumi onugo e̩do̩ n, chai e̩wñ ki dʼe̩ne̩ ki kpe̩ mi wa e̩do̩."
JHN,6,39,"E̩wñ ki la dʼe̩ne̩ ki kpe̩ mi wa e̩do̩ le̩ de̩, todu kʼu we edʼe̩wñ okate tinyo̩ kwef e̩wñ du kʼi ko ñwu mi, chai kʼu nadʼu kwane̩ o̩jo̩ otitala."
JHN,6,40,"Todu e̩wñ ki dʼAta-mi e̩do̩ le̩ de̩ kakini, todu kʼe̩ne̩ du ki ali O̩ma, kʼi laño̩ ke̩do̩nʼowñ, ki nʼinmi ogbegbele̩, tak omi adʼowñ kwane̩ o̩jo̩ otitala."
JHN,6,41,"Todule̩ amaJu dʼowñ te̩ akeñmini, todabu kʼi kakini, Omi chʼuje̩-wñ ki gwo̩ru kwʼefojale wa."
JHN,6,42,"Ma ño̩ kakini, E̩ne̩-i chʼiJisus o̩ma Jose̩f le̩ de̩ n? e-kʼawa ma ata-wñ kpai iye-wñ n? Abile kʼi aka fa-i kakini, Omi gwo̩ru kwʼefojale wa?"
JHN,6,43,"Jisus dohi ñwu ma kakini, Me̩ ki keñmini kpai o̩la-me̩ n."
JHN,6,44,"Ata ki kpe̩ mi wa ma fʼo̩ wa n; e̩ne̩ du neke wʼugbo mi n, tak omi adʼuwñ kwane̩ o̩jo̩ otitala."
JHN,6,45,"I che̩ko̩tane̩ ef o̩takada amakache̩ kakini, O̩jo̩ akʼo̩chaka-ma e̩wñ. E̩ne̩ du ki gbʼo̩la ugbo Ata, ki la ko̩che̩, awugbo mi."
JHN,6,46,"I cheka kʼe̩ne̩ du li Ata n, chai e̩ne̩ ki kwʼugbo O̩jo̩; owñ le̩ fʼAta li."
JHN,6,47,"Ami, ami, naka ñwu me̩ kakini, E̩ne̩ ki ake̩do̩no fʼiñmi ogbegbele̩ ne̩ me̩."
JHN,6,48,Omi chʼuje̩wñ e-iñmi.
JHN,6,49,"Amata-me̩ fu mana le̩ je̩ ef aje̩tachi, ma la leku."
JHN,6,50,"E-kide̩ chʼuje̩wñ ki agwo̩ru kwʼefojale wa, todu kʼone̩ ki buje̩, kʼi la we eku."
JHN,6,51,"Omi chʼuje̩wñ ki deju e-ki gwo̩ru kwʼefojale wa; iche̩wñ kʼone̩ bʼuje̩wñ kide̩ je̩ i adeju ogbegbele̩, oñ uje̩wñ kʼomi adu chele todu iñmi abʼile̩ chʼo̩re̩la-mi."
JHN,6,52,"Todule̩ amaJu kwokʼuja bʼo̩la-ma, ma kakini, Abile kʼowñ le̩ neke dʼo̩re̩la-wñ ñw a je̩?"
JHN,6,53,"Todule̩ Jisus ka ñwu ma kakini, Ami, ami, naka ñwu me̩ kakini, Iche̩wñ ku me̩ ma je̩ o̩re̩la O̩ma One̩ ku me̩ ma la ñmo̩ e̩bie̩-wñ n, ame̩ nʼiñmi ef o̩to̩to̩la-me̩ n."
JHN,6,54,"E̩ne̩ ki aje̩ o̩re̩la-mi kʼi ñʼañmo̩ e̩bie̩-mi, fʼiñmi ogbegbele̩ ne̩ me̩; tak omi adʼowñ kwane̩ o̩jo̩ otitala."
JHN,6,55,"Todu o̩re̩la-mi chʼuje̩wñ ochochi, e̩bie̩-mi la chʼomi ochochi."
JHN,6,56,E̩ne̩ ki aje̩ o̩re̩la-mi kʼi la añmo̩ e̩bie̩-mi gugu ef umi oñ omi gugu ef uwñ ge̩.
JHN,6,57,"Alu kʼAta ki deju kpʼumi uche̩-i kʼomi la deju lef Ata le̩, abe̩le̩ e̩ne̩ ki aje̩ mi, e̩ne̩ le̩ onugo ñʼadeju todu mi ge̩."
JHN,6,58,Uje̩wñ ki gwo̩ru kwʼefojale wa le̩ de̩; i dabalu kʼamata le̩ je̩ ku ma la ku n; e̩ne̩ ki aje̩ uje̩wñ kide̩ adeju ogbegbele̩.
JHN,6,59,"I fʼe̩wñ kide̩ ka ef unyi ujeju, abu kʼi nʼe̩wñ ako̩ ma Kapanahum."
JHN,6,60,"Todule̩ e̩gba ku ma gbo̩ amako̩che̩-wñ wewe kakini, O̩la kide̩ che-gbiti; e̩ne̩ aneke gbo̩?"
JHN,6,61,"Ama abu ku Jisus chema ef uwñ ka kʼamako̩che̩-wñ dʼe-kide̩ tʼakeñmini, i ka ñwu ma kakini, E-i ada me̩ hi-i?"
JHN,6,62,Iche̩wñ ku me̩ li O̩ma One̩ kʼi ate̩gu tʼugbo kʼi de̩ o̩gbo̩gba fa?
JHN,6,63,"Afu chʼe-ki adʼiñmi ñw e̩wñ, o̩re̩la nʼile du n; o̩la kʼomi ka ñwu me̩ le̩, afu i che, iñmi i laño̩ che ge̩."
JHN,6,64,"Ama aboʼka jʼef ume̩ ku ma ma ke̩do̩no n. Todu Jisus chema kwʼejodudu abo ki che ku ma ma ke̩do̩no n, kpai e̩ne̩ ki adʼowñ ñw amone̩ mu."
JHN,6,65,"Tak i kakini, To̩d e-kide̩ u ka ñwu me̩ kakini, E̩ne̩ du neke wʼugbo mi n, chai e̩gba ku ma du ñw u kwugbo Ata."
JHN,6,66,"Akwe̩gbale̩ amako̩che̩-wñ wewe kwʼo̩mo̩ le, ma mudabi tubi, ma ño̩ lule̩ kpai owñ ge̩ n."
JHN,6,67,"Todule̩ Jisus ka ñw abo me̩gweji le̩ kakini, I ño̩ dʼume̩ e̩do̩ ku me̩ lo ge̩?"
JHN,6,68,"Saimo̩n Pita dohi ñw u kakini, Ondu, ugbo e̩ne̩ owñ a anyi ke? kʼuko̩la e-iñmi ogbegbele̩ uwe̩ ne̩-i."
JHN,6,69,"A la mʼe̩do̩ kono me̩, a la chema ka kʼuwe̩ chʼE̩ne̩ Kiafo̩ e-O̩jo̩."
JHN,6,70,"Jisus dohi ñwu ma kakini, I chʼomi chi me̩, ame̩ abome̩gweji-i n? E̩ne̩ʼka efu me̩ la chʼabulumone̩."
JHN,6,71,"O̩la Judas, o̩ma Saimo̩n Iskario̩t oñ i ka-i, todu owñ, kʼi chʼe̩ne̩ʼka ef abo-me̩gweji le̩, ache ki mʼowñ du ñw amone̩ mu."
JHN,7,1,"Tak ubi e-kide̩ Jisus tʼalule̩ ane̩ Galili, todu i dʼowñ e̩do̩ kʼi lule̩ ane̩ Judia n, todabu kʼamaJu feju ku ma dʼu kpa."
JHN,7,2,Ujeju ucholo amaJu e-ebu-emu la me̩rane̩.
JHN,7,3,"Todule̩ amo̩maye-wñ ka ñw u kakini, Kwʼemi, kʼe̩ nyi Judia, todu kʼamako̩che̩-we̩ ki ño̩ li uko̩lo̩-we̩ kʼe̩ che ge̩."
JHN,7,4,"Todu i nʼe̩ne̩ du ki afeju kʼeju o̩ja ki mʼo̩ kʼi ache e̩wñ umaja n. Iche̩wñ kʼuwe̩ ache e̩wñ-i, dʼo̩la-we̩ tejugede ñw ab ile̩."
JHN,7,5,Todu ichaka chʼamo̩maye-wñ onugo ma ke̩do̩nʼowñ n.
JHN,7,6,"Todule̩ Jisus ka ñwu ma kakini, Iko e-mi tu ta n; iko e-me̩ muda chʼe̩gba tʼe̩gba du."
JHN,7,7,"Abile̩ neke chulaka me̩ n; i muda achulaka mi, todabu kʼomi gbibenu o̩la-wñ kakini, Uko̩lo̩-wñ chʼuko̩lo̩ bibi."
JHN,7,8,"Ame̩ ki te̩gu nyʼugbo ujeju ucholo-i; omi ate̩gu nyʼugbo ujeju ucholo-i ta n, todabu kʼiko-mi ma jo̩ kpa ta n."
JHN,7,9,"Abu kʼi fʼe̩wñ-i ka ñwu ma, i la kwogugu Galili ta."
JHN,7,10,"Ama e̩gba kʼamo̩maye-wñ mute̩gu nyʼugbo ujeju ucholo le̩, e̩gbale̩ tak owñ onugo mute̩gu le, i le ejugede n, ama i dabe̩ne̩ kʼi le umaja umaja."
JHN,7,11,"Todule̩ amaJu feju-wñ ef ujeju ucholo le̩ oñ ma kakini, Ugbo e̩ne̩ le̩ de̩?"
JHN,7,12,"Eñmini o̩la-wñ ki dʼef o̩wo̩-amone̩ le̩ nana; aboʼka ka kakini, E̩ne̩ ki nyo̩ i che; abomune̩ kakini, O̩da, o̩wo̩ amone̩ i ako la le̩."
JHN,7,13,"E̩ne̩ du la kʼo̩la-wñ ejo̩ja n, todu ailo amaJu aba ma."
JHN,7,14,"E̩gba ku ma fʼujeju ucholo je̩ wʼukpeji, Jisus mute̩gu nyʼunyi O̩jo̩, oñ i nako̩ ma e̩wñ."
JHN,7,15,"Todule̩ amaJu nayaye kakini, Abile kʼowñ le̩ chemʼo̩takada? I la ko̩che̩ n."
JHN,7,16,"Todule̩ Jisus dohi ñwu ma kakini, Uko̩o̩la kʼomi ako̩ one̩ chʼe-mi n, chai e-e̩ne̩ ki kpe̩ mi wa-i."
JHN,7,17,"Iche̩wñ ki du e̩ne̩ du e̩do̩ ki ache e̩wñ ki dʼO̩jo̩ e̩do̩, i ama oji uko̩-o̩la-i abe̩k e-O̩jo̩ i che, abe̩k ugbo o̩to̩to̩la-mi omi aka o̩la-i kwo."
JHN,7,18,"E̩ne̩ ki agʼe̩do̩la-wñ ako̩la afeju kʼowñ onugo ki nʼojima, ama e̩ne̩ ki feju kʼe̩ne̩ ki kpʼo̩ uche̩ ki nʼojima, owñ le̩ chʼe̩ne̩ ochochi, uji du la dʼef uwñ n."
JHN,7,19,I che Mose̩s dʼo̩lo̩da ñwu me̩ n? E̩ne̩ du ef ume̩ la che alu kʼo̩lo̩da ka n.
JHN,7,20,"E̩wñ chi ku me̩ feju ekpa mi? O̩wo̩-amone̩ le̩ dohi kakini, Uwe̩ chenʼebili, e̩ne̩ feju ki akpʼuwe̩?"
JHN,7,21,"Jisus dohi ñwu ma kakini, U fʼuko̩lo̩ʼka che, o̩chaka me̩ yaye todu wñ."
JHN,7,22,"Mose̩s mʼe̩pi-eda du ñwu me̩ (i chʼeka kʼe-Mose̩s i che n, chai e-amata-wa igbele); me̩ la dʼe̩pi one̩ o̩jo̩ uñmi."
JHN,7,23,"Iche̩wñ ku ma dʼone̩ e̩pi o̩jo̩ uñmi todu kʼo̩lo̩da Mose̩s ki we etu, me̩ lo̩fu rʼumi ukpe̩ kʼu che kʼo̩chaka año̩la one̩ ki dabi tiko o̩jo̩ uñmi?"
JHN,7,24,Me̩ ki ñwʼe̩wñ go alu kʼejo̩do̩da-wñ de̩ n; chai ajo̩ o̩kpakpa me̩ ka ke.
JHN,7,25,"Todule̩ iche̩kibo̩ ef abo Je̩rusale̩m kakini, Owñ le̩ chʼe̩ne̩ ku ma feju ku ma du kpa de̩-i n?"
JHN,7,26,"Me̩ la go, i ako̩la ejo̩ja, ma la kʼabu du ñw owñ n. I neke chʼeka kʼamagboji chema ochochi ka kʼowñ le̩ che Kraisti le̩ de̩?"
JHN,7,27,"A muda chema ugbo kʼe̩ne̩-i kwo; ama e̩gba du ku Kraisti awa, e̩ne̩ du ama ugbo kʼi kwo wa n."
JHN,7,28,"Todule̩ abu ku Jisus nako̩ ma e̩wñ ef unyi O̩jo̩, i domudago kakini, Tʼomi, tʼugbo kʼu kwo, me̩ chema; u la gʼe̩do̩la mi wa n, e̩ne̩ ki kpe̩ mi wa e-ku me̩ ma mʼo̩ n le̩ chʼe̩ne̩ ogbolo."
JHN,7,29,"Omi chemʼo̩, todabu ki chʼugbo wñ omi de̩, owñ le̩ la kpʼumi uche̩ wa-i."
JHN,7,30,"Todule̩ ma feju ku ma fʼowñ mu; e̩ne̩ du la hi o̩wo̩ mʼo̩ n, todabu kʼiko-wñ ma jo̩ ta n."
JHN,7,31,"Ama amone̩ wewe ef o̩wo̩-amone̩ le̩ la ke̩do̩nʼo. Ma kakini, Kraisti lewa, i ache ujiwe wewe tʼe-kʼe̩ne̩-i che le?"
JHN,7,32,"AmaFarisi gbo̩ abu kʼo̩wo̩-amone̩ dʼo̩la-wñ te̩ ajeñmini, abe̩-i; tak amagboji amatama kpai amaFarisi fʼabimo̩to̩ kpe̩ wa ku ma fʼu mu."
JHN,7,33,"Todule̩ Jisus kakini, Nadʼugbo me̩ pe̩ ta, tak u nalo tʼugbo e̩ne̩ ki kpe̩ mi wa."
JHN,7,34,"Me̩ afeju mi, me̩ la ali mi n; ugbo kʼomi de̩, ame̩ la neke wa n."
JHN,7,35,"Todule̩ amaJu ka kpʼo̩la-ma kakini, Ugbo e̩ne̩-i ache kʼi nyi, kʼawa ma ali owñ n? i ache kʼi nyʼugbo abo ku ma fʼuma kpatuka rʼef amaGrik, kʼi ako̩ amaGrik e̩wñ?"
JHN,7,36,"E̩wñ chʼo̩la kʼi ka-i kakini, Me̩ afeju mi, me̩ la ali mi n, ugbo kʼomi de̩, ame̩ la neke wa n?"
JHN,7,37,"E̩gba o̩jo̩ otitala e-ki chʼo̩jo̩ lile e-ujeju ucholo le̩, Jisus kwodago, i domudago kakini, Iche̩wñ kʼolugbe̩ akpʼe̩ne̩ du kʼi nawʼugbo mi añmʼomi."
JHN,7,38,"E̩ne̩ ki ake̩do̩no mi, i ade̩ alu kʼO̩takada O̩la O̩jo̩ ka kakini, Ohimini wewe e-omi ki deju acha kwef uwñ."
JHN,7,39,"Ama e-kʼi ka-i chʼo̩la Afu, ki bo̩ pe̩ kʼabo ku ma ke̩do̩nʼowñ agba: todu Afu do̩mo̩ ta n, todabu ku ma ma dʼojima ñwu Jisus e̩gbale̩ ta n."
JHN,7,40,"Todule̩ abu kʼaboʼka ef o̩wo̩-amone̩ le̩ gbʼo̩la le̩, ma kakini, Owñ le̩ chʼakache̩ le̩ de̩ ochochi."
JHN,7,41,"Abo-mune̩ kakini, Owñ le̩ che Kraisti le̩ de̩. Ama abo iche̩ka kakini, Maku Galili oñ Kraist akwo wa?"
JHN,7,42,"O̩takada O̩la O̩jo̩ ka kakini, Kwef ugbe̩ Defid, kwo Be̩tle̩he̩m, ewo ugbo ku Defid de̩ oñ Kraist akwo wa n?"
JHN,7,43,Abe̩le̩ o̩wo̩-amone̩ le̩ mudareji tod owñ.
JHN,7,44,"I la du aboʼka ef uma e̩do̩ ku ma fʼu mu, e̩ne̩ du muda hi e̩wo̩ mʼo̩ n."
JHN,7,45,"Todule̩ abimo̩to̩ le̩ lewʼugbo amagboji amatama kpai amaFarisi; oñ abo le̩ ka ñwu ma kakini, E̩wñ chi ku me̩ ma dʼowñ wa n?"
JHN,7,46,"Abimo̩to̩ le̩ dohi kakini, One̩ du ko̩la alu kʼe̩ne̩ kide̩ aka mama ta n."
JHN,7,47,"Todule̩ amaFarisi dohi ñwu ma kakini, I ño̩ mʼame̩ ko la ge̩?"
JHN,7,48,I nʼe̩ne̩ du ef amagboji abe̩k ef amaFarisi kʼi ke̩do̩nʼowñ me̩?
JHN,7,49,"O̩wo̩-amone̩ ku ma ma ma o̩lo̩da-i n, ama ku ma na fʼuma mu me̩."
JHN,7,50,"Niko̩dimus e-kʼi wʼugbo wñ o̩gbo̩gba le̩ abu kʼi chʼe̩ne̩ʼka ef uma,"
JHN,7,51,"i ka ñwu ma kakini, O̩lo̩da-wa akpʼone̩ abi e̩gba ki ma gbʼalu e̩ne̩ le̩ ejodudu kʼi ma e̩wñ kʼi che n?"
JHN,7,52,"Ma dohi ka ñw u kakini, E̩ne̩ Galili uwe̩ ño̩ che ge̩? Tejane̩ kʼe̩ li kakini, I nʼakache̩ du kʼi akwane̩ Galili n. ["
JHN,7,53,Tak e̩ne̩ne̩ne̩ne̩ le tʼunyi-wñ.
JHN,8,1,Ama Jisus le tʼibe̩ uwo O̩lif.
JHN,8,2,"Odudu odudu i ño̩ dabi wʼef unyi O̩jo̩ ge̩, tak amone̩ du wʼugbo-wñ, oñ i kwoguguane̩ ako̩ ma e̩wñ."
JHN,8,3,"Tak amako̩takada kpʼamaFarisi mʼonobule̩ʼka ku ma mu ef o̩ko̩ eje̩ du wʼugbo-wñ; abu ku ma mʼowñ du dago alumeji,"
JHN,8,4,"ma ka ñw u kakini, Akone̩wñ, ma fʼonobule̩-i mu abu ki do̩mo̩ ajo̩ko̩."
JHN,8,5,"Efo̩lo̩da Mose̩s la tuko̩ ñw a ka kʼa ki kʼokuta ro̩ dʼe̩ne̩ e̩go̩-i; uwe̩ fa, ab e̩ ka?"
JHN,8,6,"E-ku ma ka-i ma du jʼowñ ma, todu ku ma nʼe̩wñ ku ma gwo̩nyu ugbo-wñ. Ama Jisus te̩kpe̩ adʼo̩mo̩-wo̩-wñ kʼolubutu ane̩."
JHN,8,7,"Oñ abu ku ma natʼowñ ene waa, i mute̩dago, i ka ñwu ma kakini, E̩ne̩ du ef ume̩ ki ma nʼadure n, e̩ne̩ le̩ ki kʼokuta ro̩ dʼo ejodudu."
JHN,8,8,Tak i ño̩ dabi te̩kpe̩ akʼolubutu ane̩ ge̩.
JHN,8,9,"Oñ abu kʼabo le̩ gbʼo̩, ma kwodufu okoka, ma chane̩ kwo ogijo ogijo gbogbo wa e̩ne̩ otitala; tak i bo̩ Jisus kate kpʼonobule̩ le̩ alumeji onto ugbo kʼi de̩."
JHN,8,10,"Jisus mute̩dago, i ka ñw u kakini, Onobule̩, ugbo ma jo̩? I nʼe̩ne̩ du ki kpʼe̩ abi n?"
JHN,8,11,"Oñ i kakini, I nʼe̩ne̩ du n, Ondu. Taku Jisus kakini, Omi la akpʼe̩ abi ni ge̩; lo we̩, e̩ ki ño̩ dure ge̩ no.]"
JHN,8,12,"Todule̩ Jisus ño̩ dabi ko̩la ñwu ma kakini, Omi chʼugane̩ ile̩; e̩ne̩ ki atʼumi ubi alule̩ ef e̩chubi n, i muda ane̩ ugane̩ e-iñmi."
JHN,8,13,"Todule̩ amaFarisi ka ñw u kakini, Uwe̩ agba o̩la-we̩ ibenu me̩; ibenu-we̩ chʼochochi n."
JHN,8,14,"Jisus dohi ñwu ma kakini, Dagba omi chaka agba o̩la-mi ibenu, ibenu-mi chʼochochi, todabu kʼu chema ugbo kʼu kwo wa kpai ugbo kʼu nanyi; ame̩ muda ma ugbo kʼu kwo wa-i n, kpai ugbo kʼu nanyi n."
JHN,8,15,Ame̩ kajo̩ alu kʼo̩re̩la de̩; omi akajo̩ e̩ne̩ du n.
JHN,8,16,"Omi chaka kajo̩, ajo̩ e-kʼomi aka chʼajo̩ ogbolo, todabu ki ma chʼomi kate de̩-i n, ama i chʼomi kpai Ata ki kpe̩ mi wa."
JHN,8,17,"I laño̩ che̩ko̩ ef o̩lo̩da e-me̩ kakini, Ibenu kʼone̩ meji gba chʼochochi."
JHN,8,18,"Omi chʼe̩ne̩ ki agba o̩la-mi ibenu, Ata ki kpe̩ mi wa lañʼagba mi ibenu ge̩."
JHN,8,19,"Todule̩ ma ka ñw u kakini, Ugbo Ata-we̩ le̩ de̩? Jisus dohi kakini, Tʼomi, tʼAta-mi me̩ ma n; me̩ ma ma mi, me̩ ma ma Ata-mi kpo̩fo̩."
JHN,8,20,"Uko̩la-i i ka ef unyi o̩ko̩, abu kʼi do̩mo̩ ako̩ amone̩ e̩wñ ef unyi O̩jo̩; e̩ne̩ du la mʼu n todabu kʼiko-wñ ma wa ta n."
JHN,8,21,"Todule̩ i ño̩ dabi ka ñwu ma kakini, Omi alo, me̩ ñʼafeju mi, me̩ la aku ef adure-me̩; ugbo kʼomi anyi, ame̩ neke wa n."
JHN,8,22,"Todule̩ amaJu kakini, I adʼo̩la-wñ kpa? kʼi akakini, Ugbo kʼomi anyi ame̩ neke wa n?"
JHN,8,23,"Tak i ka ñwu ma kakini, Ame̩ chʼabo o̩gane̩, omi chʼabo ate̩; ame̩ chʼabo ile-i, omi chʼabo ile̩-i n."
JHN,8,24,"Todule̩ u ka ñwu me̩ ka kʼame̩ aku ef adure-me̩; todu, iche̩wñ ku me̩ ma ke̩do̩no ka kʼomi de̩ n, me̩ aku ef adure-me̩."
JHN,8,25,"Todule̩ ma ka ñw u kakini, E̩ne̩ uwe̩ che ke? Jisus ka ñwu ma kakini, E̩wñ e-kʼu ko̩la ñwu me̩ kwʼabakwane̩."
JHN,8,26,Omi chenʼo̩la-me̩ wewe kpai ajo̩-me̩ kʼu naka ge̩; ama e̩ne̩ ki kpe̩ mi wa chʼe̩ne̩ ochochi; e̩wñ kʼomi la gbo̩ ugbo-wñ e-le̩ nako̩la ñw abile̩.
JHN,8,27,Ma ma kʼo̩la Ata i ka ñwu ma le̩ n.
JHN,8,28,"Todule̩ Jisus kakini, E̩gba du ku me̩ dʼO̩ma One̩ dago, e̩gbale̩ me̩ ama ka kʼomi de̩; u la gʼe̩dʼo̩la-mi ache e̩wñ du n, chai alu kʼAta ko̩ mi, oñ nako̩la e̩wñ-i."
JHN,8,29,E̩ne̩ ki kpe̩ mi wa la dʼubi-mi; i tʼomi kate no̩ n; todabu kʼomi ache e̩wñ ki rʼowñ e̩do̩ e̩gba du.
JHN,8,30,"Abu kʼi nʼo̩la-i aka, amone̩ wewe ke̩do̩nʼowñ."
JHN,8,31,"Todule̩ Jisus ka ñw amaJu ku ma ke̩do̩nʼowñ kakini, Iche̩wñ kʼame̩ gugu ef o̩la e-mi alo waa, mak ame̩ chʼamako̩che̩-mi ochochi;"
JHN,8,32,"me̩ ñʼama ochochi, oñ ochochi ako me̩ chʼamo̩mone̩."
JHN,8,33,"Ma dohi ñw u kakini, Ugbe̩ Ebraham a che, a la chʼuko̩lo̩ adu ñw e̩ne̩ du mama ta n; abile kʼe̩ kakini, Ma ako me̩ chʼamo̩mone̩?"
JHN,8,34,"Jisus dohi ñwu ma kakini, Ami, ami, naka ñwu me̩ kakini, E̩ne̩ du ki ache e̩wñ adure chʼadu adure."
JHN,8,35,"Adu la agugu ef unyi ogbegbele̩ n; o̩ma agugu ogbegbele̩,"
JHN,8,36,"Todule̩ iche̩wñ kʼO̩ma ako me̩ chʼamo̩mone̩, mak ame̩ achʼamo̩mone̩ ogbolo."
JHN,8,37,"U chema ka ku me̩ chʼugbe̩ Ebraham, me̩ muda feju ekpa mi, todabu kʼo̩la e-mi ma nʼuña ef ume̩ n."
JHN,8,38,Nako̩la e̩wñ kʼomi li ugbo Ata-mi; ame̩ la ache e̩wñ kʼame̩ gbo̩ ugbo ata e-me̩ ge̩.
JHN,8,39,"Ma la dohi ñw u kakini, Ebraham chʼata e-wa. Jisus ka ñwu ma kakini, Me̩ ma chʼamo̩ma Ebraham, me̩ ma che uko̩lo̩ e̩-Ebraham."
JHN,8,40,"Ama fai me̩ feju ekpa mi, omi, e̩ne̩ ki ako̩la ochochi kʼi gbo̩ ugbo O̩jo̩ ñwu me̩. Ebraham chʼe-le̩ n."
JHN,8,41,"Ame̩ chʼuko̩lo̩ ata-me̩. Ma ka ñw u kakini, I chʼabutabu ma che oñ ma bi wa n: ata okate a ne̩, owñ chʼO̩jo̩."
JHN,8,42,"Jisus ka ñwu ma kakini, O̩jo̩ ma chʼata-me̩, me̩ ma fe̩do̩ mi; todu ugbo O̩jo̩ oñ omi kwo wa, u lewa me̩; todu, u la ge̩do̩la mi wa n, ama owñ le̩ kpe̩ mi wa-i."
JHN,8,43,E̩wñ chi ku me̩ ma moji o̩la kʼu naka n? owñ chʼutodabu ku me̩ ma neke gbo̩ o̩la-mi n.
JHN,8,44,"E̩te̩-me̩ chʼata-me̩ Abulumone̩ le̩, oñ e̩ño̩ e̩wñ ata-me̩ dʼume̩ e̩do̩ ku me̩ che. E̩ne̩ le̩ chʼakpone̩ kwʼabakwane̩, i la dago ef ochochi n, todabu kʼochochi ma dʼef uwñ n. E̩gba du kʼi ako̩la ki chʼolemi, kwef e̩wñ e-wñ oñ i aka le̩ todabu kʼi chʼe̩nolemi, ata-wñ i la che."
JHN,8,45,"Ama todabu kʼomi akʼochochi, me̩ ke̩do̩nʼo̩la-mi n."
JHN,8,46,"E̩ne̩ dʼef ume̩ ki ma e̩wñ adure kʼu che kʼi adu bi mi? Iche̩wñ kʼu nakʼochochi, e̩wñ chi ku me̩ ma kedonʼo̩la-mi n?"
JHN,8,47,E̩ne̩ kʼe̩te̩-wñ chʼO̩jo̩ agbʼuko̩la O̩jo̩; e̩wñ ki chi ku me̩ ma gbo̩ ni chʼutodabu kʼe̩te̩-me̩ ma chʼO̩jo̩ n.
JHN,8,48,"AmaJu le̩ dohi ñw u kakini, Mak o̩me̩me̩le̩ awa ka kʼuwe̩ chʼabo Samaria, kʼe̩ la chenʼebili n?"
JHN,8,49,"Jisus dohi kakini, Omi nʼebili no, u muda bumʼAta-mi, ame̩ la chi mi ukata."
JHN,8,50,Omi la feju ojima e-mi n; e̩ne̩ ki afeju kpai e̩ne̩ ki akajo̩ do̩mo̩.
JHN,8,51,"Ami, ami, naka ñwu me̩, iche̩wñ kʼone̩ dejutʼo̩la e-mi, i nʼugbo du kʼeju-wñ adʼuku ogbegbele̩ n."
JHN,8,52,"AmaJu le̩ ka ñw u kakini, Fai a chema ka kʼe̩ chenʼebili. Ebraham leku, amakache̩ la leku, tak uwe̩ kakini, Iche̩wñ kʼone̩ dejutʼo̩la-mi i nʼugbo du kʼuku akadʼo ogbegbele̩ n."
JHN,8,53,Uwe̩ tʼata-wa Ebraham e-ki ku le? Amakache̩ la leku; e̩ne̩ oñ e̩ dʼo̩la-we̩ che ta?
JHN,8,54,"Jisus dohi kakini, Iche̩wñ kʼomi dojima ñw o̩la-mi, ojima-mi le̩ chʼe̩wñ du n; Ata-mi chʼe̩ne̩ ki adojima ñwu mi, owñ chʼe̩ne̩ ku me̩ ka kʼowñ chʼO̩jo̩-me̩ le̩;"
JHN,8,55,"me̩ la te̩te̩mʼo̩ n, omi muda chemʼo̩; i la che̩wñ kʼu ka kʼu mʼo̩ n, u ma chʼe̩nolemi dab ame̩; ama u chemʼo̩, u la adejutʼo̩la-wñ."
JHN,8,56,"Ebraham ata-me̩ le̩ gwoguyo̩ todu kʼi ali o̩jo̩ e-mi ki añwa, oñ i fʼu li i la yo̩."
JHN,8,57,"Todule̩ amaJu ka ñw u kakini, O̩do̩-we̩ jo̩ ooje ta n, e̩ la fʼEbraham li me̩?"
JHN,8,58,"Jisus ka ñwu ma kakini, Ami, ami, naka ñwu me̩, omi do̩mo̩ taku ma bi Ebraham."
JHN,8,59,"Todule̩ ma mʼokuta ko todu ku ma ro̩ dʼo. Jisus la maja, oñ i kwef unyi O̩jo̩ dufu."
JHN,9,1,Tak abu kʼi alale i li e̩ne̩ʼka ki chʼafeju kwʼe̩gba ku ma biʼi.
JHN,9,2,"Tak amako̩che̩-wñ tʼowñ ene kakini, Rabai, e̩ne̩ dure, owñ le̩ abe̩k abo ku ma biʼu, todu ku ma ki biʼi afeju?"
JHN,9,3,"Jisus dohi kakini, Tʼe̩ne̩-i, tʼabo ku ma biʼi dure n, chai todu kʼuko̩lo̩ O̩jo̩ ki kwotejugede ef uwñ."
JHN,9,4,I dukpe̩ kʼawa ki che uko̩lo̩ e-e̩ne̩ ki kpe̩ mi wa abu ki chʼo̩ro̩ka ta; o̩jo̩ adu fai e̩gbale̩ e̩ne̩ du aneke chʼuko̩lo̩ n.
JHN,9,5,E̩gba kʼu dʼef ile̩ u chʼugane̩ ile̩.
JHN,9,6,"Abu kʼi fʼe-le̩ ka kpa, i fʼito̩ to̩ jane̩, tak i mʼito̩ le̩ du chʼe̩pio̩, oñ i mʼe̩pio̩ le̩ du fo̩ nyʼu eju;"
JHN,9,7,"tak i ka ñw u kakini, Nalo, kʼe̩ gwe̩ ef abukpe omi e-Sailoam (e-ku ma jo-mudechi-wñ ko̩ Ekpuche̩). Todule̩ i le, i la fʼu gwe̩, oñ i gane̩ awa."
JHN,9,8,"Todule̩ abʼane̩-wñ kpai abo ku ma li kwoubi kʼowñ chʼabiebi kakini, I chʼe̩ne̩ ki gugu abiebi le̩ de̩ n?"
JHN,9,9,"Abomune̩ kakini, owñ le̩ de̩; abomune̩ ño̩ kakini, O̩da, i muda chʼebiʼu ofo. E̩ne̩ le̩ kakini, Omi le̩ de̩."
JHN,9,10,"Todule̩ ma ka ñw u kakini, Abile kʼeju-we̩ muchi ta?"
JHN,9,11,"E̩ne̩ le̩ dohi kakini, E̩ne̩ ku ma dʼodu-wñ ko̩ Jisus le̩, i fʼe̩pio̩ fo̩, oñ i mʼu du fo̩ nyʼumi eju, tak i ka ñwu mi kakini, Lo tu Sailoam kʼe̩ gwe̩; todule̩ abu kʼu le kʼu la fʼu gwe̩ u kwogane̩."
JHN,9,12,"Taku ma ka ñw u kakini, Ugbo e̩ne̩ le̩ de̩? I kakini, U ma no."
JHN,9,13,Ma mʼowñ ki chʼafeju e̩gbaʼka le̩ du wʼugbo amaFarisi.
JHN,9,14,O̩jo̩ ku Jisus fʼe̩pio̩ le̩ kʼi la mʼeju-wñ chi chʼo̩jo̩ uñmi.
JHN,9,15,"Todule̩ amaFarisi ño̩ dabi tʼowñ ene abile kʼi gane̩. Oñ i ka ñwu ma kakini, I mʼe̩pio̩ du nʼumi eju, tak u fʼu gwe̩, oñ nagane̩-i."
JHN,9,16,"Todule̩ iche̩kibo̩ ef amaFarisi kakini, Owñ le̩ chʼe̩ne̩ ki kwʼugbo O̩jo̩ n, todabu kʼi ma dejutʼo̩jo̩ uñmi n. Abomune̩ muda kakini, Abile kʼe̩ne̩ ki chʼe̩nadure neke che ujiwe abe̩-i? Ukpe̩ru la lewʼef uma."
JHN,9,17,"Todule̩ ma dabi ka ñw afeju le̩ kakini, O̩la e̩ne̩ le̩ fa, ab uwe̩ ka, todabu kʼi mʼuwe̩ eju chi?"
JHN,9,18,"Todule̩ amaJu ke̩do̩no ka kʼowñ chʼafeju kwoubi tak i kwogane̩ n, gbogbo taku ma fʼabo ku ma bi e̩ne̩ ki kwogane̩ le̩ do̩ wa;"
JHN,9,19,"taku ma tʼuma ene kakini, Owñ kide̩ chʼo̩ma-me̩ ku me̩ kakini, A bi afeju? Abile kʼi agane̩ abajo̩-i ta?"
JHN,9,20,"Todule̩ abo ku ma biʼi dohi kakini, A chema ka kʼowñ le̩ chʼo̩ma-wa, kʼa la biʼi afeju;"
JHN,9,21,"ama abile kʼi agane̩ fai, a ma n, abe̩k e̩ne̩ ki mʼeju-wñ chi awa la ma n; me̩ tʼowñ ene; i chʼo̩kone̩ me̩; i ako̩la o̩la-wñ."
JHN,9,22,"Abo ku ma bi owñ kʼo̩la kide̩ todabu ku ma railo amaJu; todu amaJu fʼalu jo̩ me̩ kakini, Iche̩wñ kʼe̩ne̩ du gbalu ka kʼowñ le̩ che Kraist, a mʼu du tinyo̩ bʼujeju te̩."
JHN,9,23,"Tod e-kide̩ abo ku ma bi owñ kakini, I mud o̩kone̩ me̩, me̩ tʼowñ ene."
JHN,9,24,"Todule̩ ma ño̩ dʼe̩ne̩ ki chʼafeju le̩ wa onukeji ge̩; taku ma ka ñw u kakini, Dʼojima ñw O̩jo̩; awa chema ka kʼe̩ne̩ kide̩ chʼe̩nadure."
JHN,9,25,"Todule̩ e̩ne̩ le̩ dohi kakini, Abe̩k e̩nadure i che, u ma n; e̩wñ kate kʼu ma de̩, kakini, Omi kʼu chʼafeju akwoubi fa-i nagane̩."
JHN,9,26,"Todule̩ ma ka ñw u kakini, E̩wñ i chʼuwe̩? Abile kʼi mʼeju-we̩ chi?"
JHN,9,27,"I dohi ñwu ma kakini, U ka ñwu me̩ me̩, me̩ la gbo̩ n; e̩wñ chi ki dʼume̩ e̩do̩ ku me̩ ñʼadabi gbo̩ ge̩? Idʼame̩ onugo e̩do̩ ku me̩ ño̩ mud amako̩che̩-wñ ge̩?"
JHN,9,28,"Taku ma kwobʼo̩ ina oñ ma kakini, Uwe̩ chʼako̩che̩ e̩ne̩ le̩. Awa muda chʼamako̩che̩ Mose̩s."
JHN,9,29,A chema ka kʼO̩jo̩ ko̩la ñwu Mose̩s; a muda ma ugbo kʼe̩ne̩-i kwo n.
JHN,9,30,"E̩ne̩ le̩ dohi ka ñwu ma kakini, Ef e-i oñ e̩wñ awuwu de̩, kakini, Ame̩ la ma ugbo kʼi kwo n, i la mʼeju-mi chi!"
JHN,9,31,"A chema ka kʼO̩jo̩ agbʼo̩la ame̩nadure n; one̩ muda adiba ñw O̩jo̩, kʼi la achʼe̩wñ ki dʼowñ e̩do̩, i agbʼo̩la e̩ne̩ le̩."
JHN,9,32,Akwʼigbelegbele ma gbo̩ ka kʼe̩ne̩ du mʼeju e̩ne̩ ku ma bi afeju chi n.
JHN,9,33,"Iche̩wñ kʼowñ le̩ ma kwʼugbo O̩jo̩ n, i ma neke che e̩wñ du n."
JHN,9,34,"Ma dohi ka ñw u kakini, Ef adure ma bi we̩ ogbolo, uwe̩ ñʼako̩ wa e̩wñ? Taku ma mʼowñ du rikpolo tʼo̩do̩da."
JHN,9,35,"Jisus gbo̩ ka ku ma mʼowñ du ro̩ tʼo̩do̩da; tak abu kʼi fʼowñ li i kakini, Uwe̩ ake̩do̩nʼO̩ma O̩jo̩?"
JHN,9,36,"E̩ne̩ le̩ dohi kakini, Owñ chʼe̩ne̩, Odu-mi, todu kʼu ke̩do̩nʼowñ?"
JHN,9,37,"Jisus ka ñw u kakini, E̩ fʼu li me̩, e̩ne̩ ki la akʼo̩la kpʼuwe̩-i, owñ le̩ de̩."
JHN,9,38,"Oñ i kakini, Nake̩do̩no, Odu-mi. Tak i dojikane̩ ñw u."
JHN,9,39,"Taku Jisus kakini, Tod ajo̩ oñ omi wʼef ile̩ kide̩, todu kʼabo ku ma ma gane̩ n ki gane̩; i ño̩ chʼutodu kʼabo ku ma gane̩ ki mud afeju."
JHN,9,40,"Abo ku ma jʼugbo-wñ ku ma chʼabo Farisi, gb o̩la le̩, oñ ma ka ñw u kakini, Awa ño̩ chʼamafeju ge̩?"
JHN,9,41,"Jisus ka ñwu ma kakini, Me̩ ma chʼamafeju, me̩ ma ne̩ adure n; ama fa-i me̩ kakini, A gane̩; adure-me̩ do̩mo̩ ta."
JHN,10,1,"Ami, ami, naka ñwu me̩ kakini, E̩ne̩ ki ma le alugbana iga-ala gudu tef uwñ n, kʼi muda ate̩gu le ugbo omune̩ wa, e̩ne̩ le̩ chʼajoji kpai adinya."
JHN,10,2,"Ama e̩ne̩ ki agudu lʼalugbana, chʼadide amala."
JHN,10,3,"Adaku abi o̩na ñw e̩ne̩ le̩, amala la agbʼomu-wñ; oñ i ado̩ amala e-wñ odu okoka, tak i ako ma dufu."
JHN,10,4,"E̩gba du kʼi ne̩ e-i ki chʼe-wñ dufu i atʼuma o̩gba alo, oñ amala le̩ atʼowñ ubi; todabu ku ma chema omuko̩la-wñ."
JHN,10,5,"I la nʼugbo du ku ma tʼe̩nomune̩ ojoji ubi n, ma la ara bʼo̩ te̩; todabu ku ma ma ma omuko̩la abomune̩ ojoji n."
JHN,10,6,Jisus kpʼita kide̩ ñwu ma; abo le̩ muda mʼoji e̩wñ ki che kʼi ako̩la ñwu ma n.
JHN,10,7,"Todule̩ Jisus ño̩ dabi ka ñwu ma kakini, Ami, ami, naka ñwu me̩, ka kʼomi chʼalugbana amala."
JHN,10,8,Abo du ku ma wa o̩gba mi le̩ chʼamajoji kpʼamadinya; amala muda gbo̩la-ma n.
JHN,10,9,"Omi chʼalugbana; iche̩wñ kʼe̩ne̩ du guduwa lefu mi ma ajadu-wñ; tak i anyʼejefu, i adufu, oñ i ali ije̩ kʼi je̩."
JHN,10,10,"Ajoji awa ofo n, chai todu kʼi joji, kʼi la fʼe̩wñ kpa, kʼi ño̩ kpʼe̩wñ bie̩; omi lewa todu ku ma ki nʼiñmi, ku ma ki nʼe̩ ololo."
JHN,10,11,Omi chʼadide o̩me̩me̩le̩ ki ade amala; adide o̩me̩me̩le̩ adʼoji-o̩la-wñ tinyo̩ tod amala.
JHN,10,12,"E̩ne̩ ku ma rʼo̩me̩ ñw u, kʼi ma chʼamala e-wñ onugo i ade n, i li abu kʼogu awa tak i atʼamala no̩, oñ i ara, tak o̩gu le̩ adʼuma inya, oñ i akpa ma tuka;"
JHN,10,13,"todabu kʼi chʼe̩ne̩ ku ma rʼo̩me̩ ñw u, kʼo̩la amala le̩ ma wʼowñ eju n."
JHN,10,14,"Omi chʼadide e-o̩me̩me̩le̩ ki ade amala; u chema e-mi, e-mi la chemʼomi ge̩,"
JHN,10,15,"alu kʼAta chema mi, kʼomi laño̩ chema Ata; kʼu nadʼoji-o̩la-mi tane̩ tod amala."
JHN,10,16,"U laño̩ chenʼamala omune̩, e-ku ma ma chʼabo iga kide̩ n; i ño̩ dukpe̩ kʼu naño̩ mʼabo le kowa ge̩, ama la agbo̩ omu-mi; tak ujo̩ amala amud okate, adide-ma la chʼoka."
JHN,10,17,"Tod e-kide̩ oñ Ata afe̩do̩ mi, todabu kʼu nadʼoji-o̩la-mi tane̩, todu kʼu ño̩ dabi gba ge̩."
JHN,10,18,"E̩ne̩ du la abʼumi gba n, chai omi age̩do̩la-mi adʼu tane̩. U chenʼo̩da kʼu nadʼu tane̩, u laño̩ chenʼo̩da kʼu nadabi dʼu ge̩. O̩la uko̩ kide̩ u gba ugbo Ata-mi."
JHN,10,19,AmaJu ño̩ dabi kpe̩ru ojoji ojoji noj o̩la-i ge̩.
JHN,10,20,"Oñ amone̩ wewe efu ma kakini, I chenʼebili, imu i ahi le̩; e̩wñ chi ku me̩ gbʼo̩la-wñ?"
JHN,10,21,"Abo-mune̩ kakini, Uko̩la kide̩ chʼo̩la e̩ne-bili de̩ n; ebili neke mʼeju amafeju chi?"
JHN,10,22,Oñ i mud iko ucholo e̩wñ edaji etito̩ Je̩rusale̩m; e̩gba afu o̩we̩ i che.
JHN,10,23,Oñ Jisus do̩mo̩ alule̩ ef unyi O̩jo̩ ef atakpa So̩lo̩mo̩n.
JHN,10,24,"Todule̩ amaJu donyʼu daka, oñ ma ka ñw u kakini, Gbogbo wʼe̩gba oñ e̩ dʼonugo-wa nyʼojale kade ta? Iche̩wñ kʼuwe̩ che Kraist, ka ñwu wa pee."
JHN,10,25,"Jisus dohi ñwu ma kakini, U ka ñwu me̩, me̩ la ke̩do̩no n; uko̩lo̩ kʼomi ache ef odu Ata-mi, e-le̩ agba mi ibenu. Me̩ la ke̩do̩no n,"
JHN,10,26,todabu ku me̩ ma jʼef amala e-mi n.
JHN,10,27,"Amala e-mi agbʼomuko̩la-mi; omi la chema ma, ma la atʼumi ubi;"
JHN,10,28,"oñ omi adʼiñmi ogbegbele̩ ñwu ma, i ñʼanʼugbo du ku ma alenyo̩ ogbegbele̩ n, e̩ne̩ du la adʼuma inya kwef o̩wo̩-mi n."
JHN,10,29,"Ata-mi e-kʼi mʼuma ko ñwu mi, owñ tʼe̩ne̩ du le; i la nʼe̩ne̩ du ki neke dʼuma inya kwef o̩wo̩ Ata-mi n."
JHN,10,30,Omi kpai Ata chʼoka.
JHN,10,31,AmaJu ño̩ dabi mʼokuta konyʼo̩wo̩ todu ku ma ro̩dʼo.
JHN,10,32,"Jisus dohi ñwu ma kakini, Uko̩lo̩ o̩me̩me̩le̩ ki kwʼugbo Ata kʼu du ña me̩ chewewe, kali e-ki che ku me̩ kʼokuta ro̩ do mi tod uwñ?"
JHN,10,33,"AmaJu dohi ñw u kakini, I chʼutodu uko̩lo̩ o̩me̩me̩le̩ oñ a kʼokuta ro̩ dʼe̩-i n, chai todu akpabie̩ O̩jo̩ kʼe̩ che; i laño̩ chʼutodabu kʼuwe̩ kʼe̩chʼone̩ adʼo̩la-we̩ chʼO̩jo̩."
JHN,10,34,"Jisus dohi ñwu ma kakini, I che̩ko̩ tʼef o̩lo̩da-me̩ kakini, Omi ka kʼame̩ chʼamo̩jo̩ n?"
JHN,10,35,"Iche̩wñ kʼi ka kʼabo kʼo̩lO̩jo̩ wate̩ ñwu ma le̩ chʼamo̩jo̩ ma la neke tu o̩la ki dʼef O̩takada O̩la O̩jo̩ n,"
JHN,10,36,"e̩ne̩ kʼO̩jo̩ mʼefo̩ du ñw u kʼi la kpʼo̩ uche̩ tef ile̩, ame̩ ka kakini, Uwe̩ chakpabie̩ O̩jo̩, todabu kʼu kakini, O̩ma O̩jo̩ u che?"
JHN,10,37,"Iche̩wñ kʼu ma chʼuko̩lo̩ Ata-mi n, me̩ ki ke̩do̩nʼomi n;"
JHN,10,38,"i muda che̩wñ kʼu do̩mo̩ ache, dagba me̩ ma chaka ke̩do̩nʼomi n, me̩ nake̩do̩nʼuko̩lo̩ le̩, todu ku me̩ ki ma, kʼame̩ ki laño̩ ma gbogbo alo kakini, Ata dʼef umi, omi la dʼef Ata."
JHN,10,39,Todule̩ ma ño̩ dabi feju emʼu; oñ i kwʼef o̩wo̩-ma le.
JHN,10,40,"Tak i ño̩ dabi le tʼudaba Jo̩rdan ugbo ku Jo̩n de̩ ache baptism e̩gba ejodudu le̩, oñ i kwogugu o̩mo̩."
JHN,10,41,"Tak amone̩ wewe wʼugbo-wñ; oñ ma kakini, Jo̩n chʼujiwe du n, ama o̩la e̩ne̩-i du ku Jo̩n ka chʼochochi."
JHN,10,42,Oñ amone̩ wewe ke̩do̩nʼowñ o̩mo̩.
JHN,11,1,"Oñ e̩ne̩ʼka do̩mo̩ kʼo̩ga fʼu gwe̩gbo, owñ chʼiLazaro̩s abo Be̩tani, abo ewo Me̩ri kpai Marta o̩maye-wñ onobule̩."
JHN,11,2,"Me̩ri e-kʼo̩maye-wñ Lazaro̩s nʼe̩gbo o̩la le̩ chʼe̩ne̩ ki dʼekpo kuru Ondu o̩la, kʼi la dʼiloji-wñ li e̩re̩-wñ."
JHN,11,3,"Todule̩ amo̩maye-wñ onobule̩ le̩ kpuche̩ nyʼugbo-wñ kakini, Ondu, go, o̩ga fʼe̩ne̩ kʼe̩ che̩do̩-wñ le̩ gwe̩gbo te̩."
JHN,11,4,"Ama abu ku Jisus gbʼo̩ i kakini, E̩gbo o̩la kide̩ i chʼe-uku n, ama tod ojima O̩jo̩, todu kʼO̩ma O̩jo̩ ki nʼojima lef uwñ."
JHN,11,5,Jisus la fe̩do̩ Marta kpʼo̩maye-wñ onobule̩ kpai Lazaro̩s.
JHN,11,6,"Todule̩ abu kʼi gbo̩ ka kʼe̩gbo dʼo̩la-wñ, e̩gbale̩ i kwogugu ugbo kʼi de̩ o̩jo̩ meji."
JHN,11,7,"Tak ubi e-kide̩ i ka ñw amako̩che̩-wñ kakini, A ño̩ dabi nyi Judia ge̩."
JHN,11,8,"Amako̩che̩-wñ ka ñw u kakini, Rabai, faifai kʼamaJu feju we̩ ku ma rʼokuta dʼe̩ de̩, e̩ ñʼadabi nyʼo̩mo̩ ge̩?"
JHN,11,9,"Jisus dohi kakini, I chʼauwa me̩gweji chʼo̩jo̩ oka n? Iche̩wñ kʼone̩ alule̩ o̩ro̩ka, i ake̩re̩ n, todabu kʼi ali ugane̩ ile̩ kide̩."
JHN,11,10,"Ama iche̩wñ kʼone̩ alule̩ odu i ake̩re̩, todabu kʼugane̩ ma dʼef uwñ n."
JHN,11,11,"I fʼe-le̩ ka; tak ubi e-kide̩ i ka ñwu ma kakini, Lazaro̩s, onuku-wa le̩ mʼolu du me̩; u muda alo todu kʼu jʼuwñ olu."
JHN,11,12,"Todule̩ amako̩che̩ le̩ ka ñw u kakini, Ondu, iche̩wñ kʼi mʼolu du, mak i mujadu."
JHN,11,13,O̩la uku-wñ Jisus muda ka-i; ama abo le̩ do̩ ka kʼolu uñmi kʼone̩ ale̩ oñ i aka-i.
JHN,11,14,"E̩gbale̩ Jisus ka ñwu ma ejugede kakini, Lazaro̩s leku."
JHN,11,15,"Oñ u nayo̩ todu me̩ todu kʼu ma dʼane̩ o̩mo̩ n, todu ku me̩ ki ke̩do̩no; i chaka dʼabe̩le̩ me̩ lewa, kʼa nyʼugbo-wñ."
JHN,11,16,"Todule̩ To̩mas, e-ku ma do̩ ko̩ Ukpejima, ka ñw abo kʼowñ kpai ama chʼamako̩che̩ kakini, Awa ki ño̩ le, todu kʼa ki ku kpai owñ."
JHN,11,17,"Todule̩ abu ku Jisus lewa, i li abu kʼi dʼef oji o̩jo̩ me̩le̩ me̩."
JHN,11,18,Be̩tani le̩ la cheme̩ru Je̩rusale̩m ujiji-wñ dab imaili meji.
JHN,11,19,"Oñ amone̩ wewe ef amaJu lewʼugbo Marta kpai Me̩ri, todu ku ma ba ma aku tod o̩maye-ma."
JHN,11,20,"Todule̩ abu ku Marta gbo̩ ka ku Jisus awa me̩, i ledʼo; Me̩ri muda gugu ef unyi ta."
JHN,11,21,"Todule̩ Marta ka ñwu Jisus kakini, Ondu, e̩ ma dʼemi, o̩maye-mi ma ku no."
JHN,11,22,"I chaka chʼifa-i, u chema kakini, E̩wñ du kʼe̩ bi O̩jo̩, O̩jo̩ adu ñw e̩."
JHN,11,23,"Jisus ka ñw u kakini, O̩maye-we̩ ñʼadajikwane̩ ge̩."
JHN,11,24,"Marta ka ñw u kakini, U ma ka kʼi ada-jikwane̩ ef udajikwane̩ e̩gba o̩jo̩ otitala."
JHN,11,25,"Jisus ka ñw u kakini, Omi chʼuda-jikwane̩ kpai iñmi: dagba e̩ne̩ ki ake̩do̩no mi chaka leku, i adeju chuu;"
JHN,11,26,"oñ e̩ne̩ du ki deju kʼi la ake̩do̩no mi, i nʼugbo du kʼi aku ogbegbele̩ n. Uwe̩ ake̩do̩nʼo̩la kide̩-i?"
JHN,11,27,"I ka ñw u kakini, I-i, Ondu; omi te̩take̩do̩no, kakini, Uwe̩ chʼiKraist O̩ma O̩jo̩ e-ki awʼef ile̩ le̩."
JHN,11,28,"Tak abu kʼi fʼo̩la-i ka, i kwʼo̩mo̩ le, tak i fʼo̩maye-wñ Me̩ri do̩ maja maja, kakini, Akone̩wñ dʼemi, i adʼe̩."
JHN,11,29,"Abu kʼowñ le̩ gbo̩ i kwane̩ piopio, oñ i lewa ugbo-wñ."
JHN,11,30,"(E̩gbale̩ Jisus la gudu wʼef ewo le̩ ta n, ama i dʼugbo ku Marta de kpʼowñ.)"
JHN,11,31,"Todule̩ amaJu ku ma jʼugbo-wñ ef unyi, ku ma la abʼo̩ aku, abu ku ma li ka ku Me̩ri kwane̩ piopio ledufu, tʼo̩ ubi, ma do̩ ka kʼi anyʼugbo oji, todu kʼi raku o̩mo̩."
JHN,11,32,"Todule̩ abu ku Me̩ri lewʼugbo ku Jisus de̩ kʼi la fʼu li, i lewane̩ e̩re̩-wñ, i ka ñw u kakini, Ondu, e̩ ma dʼemi, o̩maye-mi ma ku no."
JHN,11,33,"Todule̩ abu ku Jisus li kʼi araku, kpʼamaJu kʼowñ kpai ama kpe̩re̩ wa ku ma ño̩ raku, e̩do̩-wñ kpa ef afu-wñ, o̩la-wñ kwoga;"
JHN,11,34,"tak i kakini, Ugbo me̩ dʼoku-wñ te̩? Ma ka ñw u kakini, Ondu, lewa kʼe̩ go."
JHN,11,35,Omi aku Jisus lewane̩.
JHN,11,36,"Todule̩ amaJu kakini, Me̩ go abu kʼi che̩do̩-wñ!"
JHN,11,37,"Ama iche̩kibo̩ efu-ma kakini, Owñ ki mʼeju afeju chi le̩, i nekeche kʼowñ-i ki we eku n?"
JHN,11,38,"Todule̩ abu kʼe̩do̩-wñ ño̩ kpa ef uwñ, Jisus lewʼugbo oji le̩; owo i la che, okuta la nʼalu-wñ."
JHN,11,39,"Jisus kakini, Me̩ mʼokuta du. Marta, o̩maye e̩ne̩ ki ku, ka ñw u kakini, Ondu, i alu me̩, todu o̩jo̩ e̩ke̩le̩-wñ de̩."
JHN,11,40,"Jisus ka ñw u kakini, U ka ñw e̩ kakini, Iche̩wñ kʼe̩ ke̩do̩no uwe̩ ali ojima O̩jo̩ n?"
JHN,11,41,"Todule̩ ma mʼokuta le̩ du. Oñ Jisus mʼeju-wñ korʼate̩, i kakini, Ata-mi, nagwʼe̩ todabu kʼe̩ netirʼo̩la-mi."
JHN,11,42,"Omi muda ma kʼe̩ netirʼo̩la-mi e̩gba du; ama todu o̩wo̩ amone̩ ku ma dago jo̩-i oñ u ka le̩, todu ku ma ki ke̩do̩no ka kʼuwe̩ kpe̩ mi wa-i."
JHN,11,43,"Abu kʼi fʼo̩la-i ka, i dʼomu dago ka nana, kakini, Lazaro̩s, dufu wa."
JHN,11,44,"E̩ne̩ ki ku le̩ la kwodufu wa, e̩re̩-wñ kpai o̩wo̩-wñ chʼe̩ji o̩kpe̩; ugbogbo la chʼe̩wenyʼeju-wñ. Jisus ka ñwu ma kakini, Me̩ mʼu tu ku me̩ tʼo̩ no̩ kʼi lo."
JHN,11,45,"Todule̩ amone̩ wewe ef amaJu ku ma wʼugbo Me̩ri, ku ma la li e̩wñ kʼi che, ke̩do̩nʼowñ."
JHN,11,46,"Ama iche̩kibo̩ efu-ma kwʼo̩mo̩ le tʼugbo amaFarisi, oñ ma ka ñwu ma e̩wñ ku Jisus che le̩."
JHN,11,47,"Todule̩ amagboji amatama kpʼamaFarisi fʼabo̩hiala do̩ jeju, ma kakini, E̩wñ a jʼache-i taa? todu e̩ne̩ kide̩ ache ujiwe wewe."
JHN,11,48,"Iche̩wñ kʼa tʼo̩ no̩ abe̩-i, amone̩ du ake̩do̩nʼowñ, tak abo Rom awa ku ma mʼuña-wa kpai abo uche̩ichi-wa gba."
JHN,11,49,"Ama Kayafas, kʼi chʼe̩ne̩ʼka efu-ma abu kʼi chʼagboji amatama o̩do̩ le̩, ka ñwu ma kakini, Ame̩ mʼe̩wñ du n;"
JHN,11,50,"me̩ la alo kakini, I anʼile ñwu me̩ kʼone̩ okate kʼi leku tod amone̩-i kʼo̩gbo̩ abuche̩ichi-i du ki we elenyo̩ n?"
JHN,11,51,"I la gʼe̩do̩la-wñ ko̩la kide̩ n; ama abu kʼi chʼagboji amatama o̩do̩ le̩, ache̩ i ka ka ku Jisus ache kʼi ku tod abuche̩ichi le̩,"
JHN,11,52,"i la chʼutodu abuche̩ichi e-le̩ kate n, ama todu kʼi mʼamo̩ma O̩jo̩ ku ma kpa ma tuka ko wa jeju rʼokate."
JHN,11,53,Todule̩ akwʼo̩jo̩ le̩ ma chane̩ enyo-juju todu ku ma ki dʼowñ kpa.
JHN,11,54,Todule̩ Jisus ño̩ lule̩ ejugede ef amaJu ge̩ n; i muda kwʼo̩mo̩ le tʼane̩ ki me̩ru aje̩tachi tef ewo ku ma dʼodu-wñ ko̩ Ifraim; i la gugu o̩mo̩ kpai amako̩che̩-wñ.
JHN,11,55,Oñ Elaloji e-amaJu me̩rane̩; tak amone̩ wewe kwo oji oko te̩gu nyi Je̩rusale̩m o̩gba tak Elaloji le̩ wane̩ todu ku ma gwʼo̩la-ma rinyo̩.
JHN,11,56,"Todule̩ ma jʼafeju Jisus, oñ ma naka ñw o̩la-ma abu ku ma dago jo̩ ef unyi O̩jo̩ kakini, Abu me̩ do̩ taa? I nʼugbo du kʼi awʼujeju ucholo-i n?"
JHN,11,57,"Amagboji amatama kpai amaFarisi la fʼuko̩ te̩ e̩gba le̩ me̩ kakini, Iche̩wñ kʼe̩ne̩ du ma ugbo kʼi de̩ kʼi ka dufu ku ma fʼu mu."
JHN,12,1,"Todule̩ Jisus lewa Be̩tani o̩jo̩ me̩fa tak Elaloji wane̩, owñ chʼugbo ku Lazaro̩s e-ku Jisus dʼu kwane̩ kwef abo ki ku le̩ de̩."
JHN,12,2,"Todule̩ ma fʼidina hi ñw u o̩mo̩, Marta la chʼuko̩lo̩ ñwu ma, Lazaro̩s muda chʼe̩ne̩ʼka ef abo ku ma chekukane̩ kpʼowñ."
JHN,12,3,"Todule̩ Me̩ri mʼe̩ñwa ekpo nard ogboloʼka, e-kʼaja-wñ chʼe̩kpuna, du kuru e̩re̩ Jisus, tak i mʼiloji-wñ du li e̩re̩-wñ; oñ ef unyi le̩ che̩ko̩ ñw ekpo kʼekpo le̩ akpo."
JHN,12,4,"Ama Judas Iskario̩t, e̩ne̩ʼka ef amako̩che̩-wñ e-kʼi ache kʼi mʼowñ du ñw amone̩ mu, kakini,"
JHN,12,5,E̩wñ chi ku ma ma dʼekpo kide̩ ta olia oli me̩fa ku ma la mʼu ko ñw ame̩nale n?
JHN,12,6,"I la ko̩la kide̩ todabu kʼame̩nale chewʼowñ eju n, chai todabu kʼi chʼajoji, kʼi la nʼakpati ku ma kʼe̩wñ nyʼu."
JHN,12,7,"Todule̩ Jisus kakini, Tʼo̩ no̩, todu kʼi nadejutʼo̩ nyʼo̩jo̩ ku ma dʼumi ji."
JHN,12,8,"Todu me̩ chenʼame̩nale ugbo me̩ e̩gba du, me̩ muda anʼomi e̩gba du n."
JHN,12,9,"Todule̩ o̩wo̩ amone̩ lile ef amaJu ma ka kʼi dʼano̩mo̩, oñ ma lewa todu Jisus kate n, chai todu ku ma ki ño̩ li Lazaro̩s e-kʼi dukwane̩ kwef abo ki ku le̩."
JHN,12,10,Oñ amagboji amatama nyojuju todu ku ma ki ño̩ mu Lazaro̩s du kpa ge̩;
JHN,12,11,"todabu ki chʼutod uwñ oñ amone̩ wewe ef amaJu le̩, ma ño̩ ke̩do̩no Jisus."
JHN,12,12,"O̩jo̩ñwa-wñ abu kʼo̩wo̩ amone̩ lile ku ma wʼugbo-ujeju ucholo le̩ gbo ka ku Jisus awa Je̩rusale̩m,"
JHN,12,13,"ma mʼima oli ki dab e̩kpe̩ ko, ma la kwodufu nyʼaledʼo, taku ma kpogu kakini, Hosana! Ekele ma kele e̩ne̩ ki alʼef odu Ondu wa, owñ la chʼOnu Israe̩l."
JHN,12,14,"Abu ku Jisus fʼo̩ma o̩ke̩ke̩te̩ʼka li, i kwogugu oji-wñ, alu ki che̩ko̩tane̩ kakini,"
JHN,12,15,"E̩ ki railo n, uwe̩ o̩ma onobule̩ Zayo̩n;"
JHN,12,16,"Amako̩che̩-wñ mʼoji e̩wñ kide̩ e̩gba ejodudu n, ama e̩gba ku Jisus fʼojima-wñ je̩, e̩gbale̩ ma rewa kakini, E-kide̩ chʼo̩la-wñ ku ma ko̩tane̩; ma la fʼe̩wñ le̩ che ñw u."
JHN,12,17,"Todule̩ o̩wo̩ amone̩ ku ma jʼugbo-wñ e̩gba kʼi do̩ Lazaro̩s kwef oji kʼi dʼu kwane̩ kwef abo ki ku, gbʼo̩ ibenu."
JHN,12,18,E̩wñ ki chi kʼo̩wo̩ amone̩ la ledʼowñ chʼutodabu ku ma gbo̩ ka kʼi fʼujiwe kide̩ che.
JHN,12,19,"Todule̩ amaFarisi ka ñw o̩la-ma kakini, Me̩ go, ka kʼuko̩lo̩-me̩ nʼile du n; go, abo ile̩ du kwotʼo̩ ubi me̩."
JHN,12,20,Oñ abo Griki iche̩kibo̩ jʼef abo ku ma te̩gu alo todu ku ma dojikane̩ ñw O̩jo̩ ef ujeju ucholo le̩;
JHN,12,21,"todule̩ abo le̩ te̩wʼugbo Filip kʼi chʼabo Be̩tsaida e-Galili; ma la tʼowñ ene kakini, Odu-wa, i dʼuwa e̩do̩ kʼa li Jisus."
JHN,12,22,Filip lewa ka ñwu Anduru; tak Anduru kpai Filip lewa ka ñwu Jisus.
JHN,12,23,"Oñ Jisus dohi ñwu ma kakini, Adiko auwa le̩ lewa me̩, todu kʼO̩ma One̩ ki je̩ ojima."
JHN,12,24,"Ami, ami, naka ñwu me̩, iche̩wñ kʼe̩yo̩ e̩wñ ma lewa tef ane̩ kʼi ku n, mak owñ kate atʼo̩mo̩; i muda che̩wñ kʼi leku i anʼe̩ro nana."
JHN,12,25,"E̩ne̩ ki ache̩do̩ oji o̩la-wñ, edʼu tinyo̩ i adʼu tinyo̩ le̩; e̩ne̩ ki achulaka oji o̩la-wñ ef ile̩ kide̩, mak ede i ade̩ tef iñmi ogbegbele̩ le̩."
JHN,12,26,"Iche̩wñ kʼe̩ne̩ du ache e̩wñ ñw omi, i ki natʼumi ubi; tak ugbo kʼomi de̩, o̩mo̩ e̩ne̩ ki ache e̩wñ ñwu mi ñʼade̩ ge̩; iche̩wñ kʼe̩ne̩ du ache e̩wñ ñwu mi, Ata-mi abumʼo̩."
JHN,12,27,"Fai e̩do̩wuulu ache onugo-mi me̩; ab u naka ke? Ata-mi, fʼumi jadu kwef auwa kide̩? E̩wñ ki chi kʼu wʼauwa kide̩ le̩ de̩."
JHN,12,28,"Ata-mi, dʼojima ñw odu-we̩. Todule̩ omuko̩la kwʼefojale wa kakini, U mʼojima du ñw u me̩, naño̩ dabi dʼojima ñw u ge̩."
JHN,12,29,"Todule̩ o̩wo̩ amone̩ ku ma dago jo̩ ku ma la agbo̩, ka kʼakpabana ko̩la; abomune̩ kakini, Onuche̩ O̩jo̩ ko̩la ñw u."
JHN,12,30,"Jisus dohi kakini, I chʼutodu mi oñ omuko̩la kide̩ ka n, chai tod ame̩."
JHN,12,31,Fa-i ajo̩ ile̩-i eka de̩; fa-i ma adʼagboji ile̩-i ro̩ tʼo̩do̩da.
JHN,12,32,"Tak omi, iche̩wñ ku ma dʼumi dago kwef ane̩-ile̩, nafʼamone̩ du wʼugbo mi."
JHN,12,33,I la kʼe-le̩ kʼi jiwe alu kʼuku kʼi ache kʼi ku ade̩.
JHN,12,34,"Todule̩ o̩wo̩ amone̩ le̩ dohi ñw u kakini, A gbo̩ kwef o̩lo̩da kakini, Kraist agugu ogbegbele̩, abile kʼuwe̩ akakini, I dukpe̩ ku ma dʼO̩ma One̩ dago? E̩ne̩ chʼO̩ma One̩ le̩ taa?"
JHN,12,35,"Todule̩ Jisus ka ñwu ma kakini, Ugane̩ le̩ ade̩ ef ume̩ pe̩ ta. Me̩ ki tale abu ku me̩ chene̩ ugane̩ le̩, todu kʼe̩chubi ki we ebʼume̩ ma; e̩ne̩ ki tale ef e̩chubi ama ugbo kʼi anyi n."
JHN,12,36,Abu ku me̩ chene̩ ugane̩ le̩ me̩ nake̩do̩no ugane̩ le̩ todu ku me̩ ki mud amo̩ma ugane̩.
JHN,12,37,"Ama abu kʼi chaka fʼujiwe wewe abe̩le̩ che eju-ma, ma la ke̩do̩nʼowñ n;"
JHN,12,38,"todu kʼo̩la Aizaya akache̩ le̩ ki che̩, e-ki kakini,"
JHN,12,39,"Tod e-kide̩ ma ma neke ke̩do̩no n, todabu kʼAizaya ño̩ dabi kakini,"
JHN,12,40,"I fʼuma eju chubi, i laño̩ fʼuma e̩do̩ no̩;"
JHN,12,41,"Aizaya ko̩la kide̩ todabu kʼi fʼoji-ma-wñ li, o̩la-wñ i la ka le̩."
JHN,12,42,"Ama ichaka dabe̩le̩ amagboji onugo ku ma ke̩do̩nʼowñ chewewe; ama tod amaFarisi ma ma gbalu n, tode̩gba ku ma amʼuma ko kwef unyi ujeju rinyo̩;"
JHN,12,43,todu ma fe̩do̩ ojima e-one̩ tʼojima e-O̩jo̩ le.
JHN,12,44,"Jisus la domudago kakini, E̩ne̩ ki ake̩do̩nʼomi, i chʼomi i ake̩do̩no n, chai e̩ne̩ ki kpe̩ mi wa le̩."
JHN,12,45,"E̩ne̩ ki la ago mi, mak e̩ne̩ ki kpe̩ mi wa i ago le̩."
JHN,12,46,"Omi kʼu chʼugane̩, u lewa ef ile̩ me̩, todu kʼe̩ne̩ du ki ake̩do̩nʼomi ki we egugu ef e̩chubi."
JHN,12,47,"I la che̩wñ kʼe̩ne̩ du gbʼo̩la ki kwʼalu-mi, kʼi ma la fʼu de n, i chʼomi akʼajo̩-wñ n; todu u lewa todu kʼu kajo̩ ile̩ n, chai todu kʼu jadu ile̩."
JHN,12,48,"E̩ne̩ ki ako̩ mi, kʼi ma gba o̩la-mi n, chenʼe̩ne̩ ki akʼajo̩-wñ; o̩la kʼu ka le̩ e-le̩ akʼajo̩-wñ ef o̩jo̩ otitala."
JHN,12,49,"Todabu ki ma chʼomi gʼe̩do̩la-mi ko̩la n; ama e̩ne̩ ki kpe̩ mi wa le̩, owñ chʼAta, owñ le̩ fʼuko̩ e̩wñ kʼu naka kpʼo̩la kʼu naka te̩ ñwu mi."
JHN,12,50,"U la chema ka kʼuko̩-wñ kʼi te̩ ñwu mi le̩ chʼiñmi ogbegbele̩; todule̩ o̩la e̩wñ kʼomi aka le̩, e̩wñ kʼAta ka ñwu mi, abe̩le̩ naka."
JHN,13,1,"Oñ o̩gba tak ujeju ucholo Elaloji le̩ wane̩, abu ku Jisus chema ka kʼauwa-wñ todu kʼi kwo bʼef ile̩ te̩ kʼi nyʼugbo Ata lewa me̩; alu kʼi te̩tafe̩do̩ abo e-wñ ku ma jʼef ile̩, i fe̩do̩ ma gbogbo tʼukpoji."
JHN,13,2,"Oñ abu ku ma jo̩ ajʼo̩je̩ o̩kpane̩, e̩gba le̩ Abulumone̩ mʼibe du tʼef e̩do̩ Judas e-Saimo̩n Iskario̩t todu kʼi mʼowñ du ñw amone̩ mu me̩,"
JHN,13,3,"abu ku Jisus chema ka kʼAta mʼe̩wñ du ko jʼef o̩wo̩-wñ, kʼowñ la kwʼugbo O̩jo̩ dufu wa le̩, kʼowñ la anyʼugbo O̩jo̩ ge̩,—"
JHN,13,4,"i kwane̩ kwʼugbo o̩je̩ o̩kpane̩ le̩, oñ i mʼe̩wñ o̩la-wñ ko lane̩: i la mʼugbogbo line̩n ku ma du li o̩wo̩ du lʼago-wñ de."
JHN,13,5,"Tak i chʼomiofo nyʼukpachi-ugwo̩wo̩, oñ i chane̩ egwʼe̩re̩ amako̩che̩-wñ kʼi dʼugbogbo line̩n ki lʼago-wñ de le̩ li e̩re̩-ma."
JHN,13,6,"Todule̩ i lewa ugbo Saimo̩n Pita, i ka ñw u kakini, Ondu, uwe̩ agwʼe̩re̩ e-mi?"
JHN,13,7,"Jisus dohi ñw u kakini, E̩wñ kʼomi ache-i, e̩ ma fa-i ta n, e̩ muda ama ubi e̩wñ-i."
JHN,13,8,"Pita ka ñw u kakini, I nʼugbo du kʼuwe̩ agwʼe̩re̩-mi ogbegbele̩ n. Jisus dohi ñw u kakini, Iche̩wñ kʼu ma gwʼuwe̩ n, e̩ nʼukpe̩ du ugbo mi n."
JHN,13,9,"Saimo̩n Pita ka ñw u kakini, Ondu, i chʼe̩re̩-mi kate n, ama tʼo̩wo̩-mi tʼoji-mi du."
JHN,13,10,"Jisus ka ñw u kakini, E̩ne̩ ki fʼo̩la gwe̩ i nʼeku kʼi aku n chai e̩re̩ egwe̩, o̩gbo̩ o̩la-wñ la de̩ hiolo me̩; ame̩ la de̩ hiolo me̩, i muda chʼo̩chaka-me̩ n."
JHN,13,11,"Todu i chema e̩ne̩ ki adʼowñ ñw amone̩ mu, tod e-kide̩ oñ i kakini, I chʼo̩chaka-me̩ de̩ hiolo n."
JHN,13,12,"Todule̩ e̩gba kʼi fʼe̩re̩-ma gwe̩ kpa kʼi la mʼe̩wñ o̩la-wñ ko, kʼi ño̩ dabi chekukane̩, i ka ñwu ma kakini, Me̩ chema e̩wñ kʼu che ñwu me̩-i?"
JHN,13,13,"Ame̩ do̩ mi ko̩ Akone̩wñ kpai Ondu, o̩me̩me̩le̩ me̩ la ka-i, todu abe̩le̩ u de̩."
JHN,13,14,"Todule̩ iche̩wñ kʼomi kʼu chʼOndu kpai Akone̩wñ fʼume̩ e̩re̩ gwe̩, mak ame̩ chenʼo̩me̩ ku me̩ gwʼomune̩ e̩re̩."
JHN,13,15,"Todu e̩wñ ku me̩ awʼo̩li-wñ oñ omi du ñwu me̩-i, todu kʼame̩ ki ño̩ che alu kʼomi che ñwu me̩."
JHN,13,16,"Ami, ami, naka ñwu me̩ kakini, Adu atʼodu-wñ le n, e̩nukpuche̩ la tʼe̩ne̩ ki kpʼo̩ le n."
JHN,13,17,"Iche̩wñ ku me̩ ma e-kide̩, ku me̩ la che, me̩ gbede."
JHN,13,18,"I chʼo̩la-me̩ chaka oñ naka-i n. Omi chema abo kʼu chi ma tane̩; ama todu kʼo̩la ki dʼef O̩takada O̩la O̩jo̩ ki che̩ kakini, E̩ne̩ ki aje̩ akala-mi fʼagbe̩re̩ ro̩ nyu mi."
JHN,13,19,"Akwe̩gba-i naka ñwu me̩ o̩gba tak i wache, todu kʼe̩gba du kʼi wache kʼame̩ ki ke̩do̩no ka kʼomi de̩."
JHN,13,20,"Ami, ami, naka ñwu me̩, e̩ne̩ ki agba e̩ne̩ du kʼu nakpe̩ wa, omi i agba le̩; e̩ne̩ ki la agba mi mak e̩ne̩ ki kpe̩ mi wa i agba le̩."
JHN,13,21,"Abu ku Jisus fʼe-kide̩ ka, e̩do̩-wuulu chane̩ echʼo ef afu-wñ, tak i gbibenu kakini, Ami, ami, naka ñwu me̩ kakini, E̩ne̩ʼka efu me̩ adu mi ñw amone̩ mu."
JHN,13,22,"Oñ amako̩che̩-wñ gʼo̩la-ma eju, o̩la e̩ne̩ kʼi aka-i fitu ma."
JHN,13,23,"E̩ne̩ʼka dʼef amako̩che̩-wñ ku Jisus afe̩do̩, e̩ne̩ le̩ chekukane̩ ugbo agbe̩do̩ Jisus."
JHN,13,24,"Todule̩ Saimo̩n Pita dʼoji do̩ e̩ne̩ le̩, oñ i ka ñw u kakini, Ka e̩ne̩ ki che kʼi aka-i."
JHN,13,25,"Abu kʼe̩ne̩ le̩ mubichiyo̩ agbe̩do̩ Jisus abe̩le̩, i ka ñw u kakini, Ondu, owñ chʼe̩ne̩?"
JHN,13,26,"Jisus dohi kakini, Owñ chʼe̩ne̩ kʼomi abʼo̩we̩ o̩je̩ kad obobo kʼu nadʼu ñw u. Todule̩ abu kʼi mʼo̩we̩ o̩je̩ le̩ du kad obobo, i la mʼu du ñwu Judas e-Saimo̩n Iskario̩t."
JHN,13,27,"Tak ubi o̩we̩ o̩je̩ le̩, e̩gba le̩ Setan mugudu tef e̩ne̩ le̩. Todule̩ Jisus ka ñw u kakini, E̩wñ kʼe̩ che, e̩ kwoche piopio."
JHN,13,28,Ama e̩ne̩ du ef abo ki chekukane̩ le̩ ma e̩wñ ki chi kʼi ko̩la kide̩ ñw u n.
JHN,13,29,"Todu iche̩kibo̩ do̩ kʼukpe̩ ku Judas nʼakpati le̩ oñ Jisus ka ñw u kakini, E̩ nyʼala e̩wñ kʼeku-wñ aku uwa tod ujeju ucholo; abe̩k utodu kʼi dʼe̩wñʼka ñw ame̩nale."
JHN,13,30,Todule̩ abu kʼi mʼo̩we̩ o̩je̩ le̩ gba e̩ne̩ le̩ ledufu ababa; odu i la che.
JHN,13,31,"Todule̩ e̩gba kʼi ledufu Jisus kakini, Fa-i O̩ma One̩ fojima ne̩ me̩, O̩jo̩ laño̩ fʼojima ne̩ ef uwñ."
JHN,13,32,"Iche̩wñ kʼO̩jo̩ nʼojima ef uwñ, mak O̩jo̩ adʼojima ñw u ef uwñ. I la adʼojima ñw u ababa."
JHN,13,33,"Amo̩ma-mi, nadʼugbo-me̩ pe̩ ta. Me̩ afeju mi, oñ alu kʼu ka ñw amaJu kakini, Ugbo kʼomi anyi, ame̩ neke wa n, fa-i naño̩ ka ñwu me̩ ge̩."
JHN,13,34,"O̩la uko̩ tito̩ nadu ñwu me̩-i, todu ku me̩ ki fe̩do̩ omune̩; alu kʼu fe̩do̩ me̩ todu kʼame̩ ki ño̩ fe̩do̩ omune̩ abe̩le̩ ge̩."
JHN,13,35,"Ef e-kide̩ oñ amone̩ du ama ka kʼame̩ chʼamako̩che̩-mi, iche̩wñ ku me̩ ne̩ ufe̩do̩ kpʼomune̩."
JHN,13,36,"Saimo̩n Pita ka ñw u kakini, Ondu, ugbo uwe̩ anyi? Jisus dohi kakini, Ugbo kʼu nanyi e̩ neke tʼumi ubi fa-i ta n; e̩ muda atʼumi ubi e̩gba tʼe̩gba."
JHN,13,37,"Pita ka ñw u kakini, Ondu, e̩wñ chi kʼu ma neke tʼuwe̩ ubi fa-i ta n? nadʼoji o̩la-mi tinyo̩ tod uwe̩."
JHN,13,38,"Jisus dohi kakini, Uwe̩ adʼoji-we̩ tinyo̩ tod umi? Ami, ami, naka ñw e̩ kakini, I nʼugbo du kʼaiko̩ ako̩ gbogbo tak e̩ raire̩ mi onu me̩ta n."
JHN,14,1,"Me̩ ki chʼe̩do̩ wuulu n; me̩ ke̩do̩nʼO̩jo̩, me̩ ño̩ ke̩do̩nʼomi ge̩."
JHN,14,2,Ef unyi Ata-mi uña ugugu wewe do̩mo̩; i ma dʼabe̩le̩ n u ma ka ñwu me̩; todabu kʼu nalo kʼu ñwʼuña che ñwu me̩.
JHN,14,3,"I la che̩wñ kʼu le kʼu ñwʼuña che tane̩ ñwu me̩, nadabi wa ge̩, oñ namʼume̩ gba wʼugbo mi onugo; todu kʼugbo kʼomi de̩ kʼame̩ ki ño̩ jo̩ kpo̩fo̩."
JHN,14,4,Ugbo kʼomi anyi me̩ chema o̩na-wñ.
JHN,14,5,"To̩mas ka ñw u kakini, Ondu, a ma ugbo kʼuwe̩ anyi n; abile kʼa ma o̩na-wñ?"
JHN,14,6,"Jisus ka ñw u kakini, Omi chʼo̩na kpʼochochi kpʼiñmi: i ma lʼef umi n, e̩ne̩ du awʼugbo Ata n."
JHN,14,7,"Iche̩wñ ku me̩ ma ma mi, me̩ ma ma Ata-mi ge̩. Akwe̩gba kide̩ me̩ chemʼowñ, me̩ la fʼu li me̩."
JHN,14,8,"Filip ka ñw u kakini, Ondu, dʼAta ña wa, tak i abʼuwa jo̩."
JHN,14,9,"Jisus ka ñw u kakini, U kpo̩kpe̩ ugbo me̩ abe̩-i, e̩ la ma mi ta n, Filip? E̩ne̩ ki fʼumi li fʼAta li me̩; abile kʼuwe̩ akakini, DʼAta ña wa?"
JHN,14,10,"E̩ ke̩do̩no ka kʼomi dʼef Ata, kʼAta la dʼef umi n? O̩la alu-mi e-kʼomi aka ñwu me̩-i, i chʼibe efu-mi oñ naka-i n; Ata kʼi muda gugu efu mi achʼuko̩lo̩ e-wñ le̩."
JHN,14,11,"Me̩ nake̩do̩nʼo̩la mi kakini, Omi dʼef Ata, kʼAta la dʼef umi ge̩; i ma chʼabe̩le̩ n, me̩ nake̩do̩no tod uko̩lo̩ kide̩."
JHN,14,12,"Ami, ami, naka ñwu me̩, e̩ne̩ ki ake̩do̩nʼomi, uko̩lo̩ kʼomi ache, e̩ne̩ le̩ ñʼache ge̩, kpai e-ki tʼe-i le i ache ge̩; todabu kʼomi anyʼugbo Ata."
JHN,14,13,"E̩wñ du ku me̩ la abi ef odu-mi, e-le̩ nache, todu kʼAta ki nʼojima ef O̩ma."
JHN,14,14,"Iche̩wñ ku me̩ bi e̩wñ ef odu-mi, omi ache."
JHN,14,15,"Iche̩wñ ku me̩ fe̩do̩ mi, me̩ adejutʼo̩la uko̩-mi."
JHN,14,16,"Oñ omi arodubʼAta tak i adʼe̩nugbe̩do̩ omune̩ ñwu me̩, todu kʼi dʼugbo me̩ ogbegbele̩."
JHN,14,17,"Owñ chʼAfu e-ochochi e-kʼile̩-i ma neke gba n; todabu kʼi ma ali n, kʼi ma la amʼo̩ n; ame̩ chemʼo̩; todabu kʼi gugu ugbo me̩, kʼi la adʼef ume̩ ge̩."
JHN,14,18,Natʼume̩ no̩ chʼamo̩maye-oku n; nawʼugbo me̩.
JHN,14,19,"I bo̩ pe̩ tak ile̩ ma ñʼali mi ge̩ n, ame̩ muda ali mi; todabu kʼomi deju, ame̩ ñʼadeju ge̩."
JHN,14,20,"O̩jo̩ e-le̩ ame̩ ama ka kʼomi dʼef Ata-mi, kʼame̩ la dʼef umi, kʼomi la dʼef ume̩."
JHN,14,21,"E̩ne̩ ki nʼo̩la uko̩-mi kʼi la adejutʼo̩, e̩ne̩ le̩ chʼe̩ne̩ ki afe̩do̩ mi; oñ e̩ne̩ ki afe̩do̩ mi, Ata-mi afe̩do̩-wñ, tak omi afe̩do̩-wñ, naño̩ dʼo̩la-mi onugo tejugede ñw u."
JHN,14,22,"Judas, e-kʼi ma chʼe-Iskario̩t in, ka ñw u kakini, Ondu, e̩wñ wache kʼe̩ che kʼe̩ dʼo̩la-we̩ onugo tejugede ñw a, kʼe̩ ma du te̩ ñw abile̩ n?"
JHN,14,23,"Jisus la dohi ka ñw u kakini, Iche̩wñ kʼe̩ne̩ du afe̩do̩ mi i adejutʼo̩la-mi, tak Ata-mi afe̩do̩ wñ, oñ a awʼugbo-wñ, kʼa fʼugugu che ugbo-wñ."
JHN,14,24,"E̩ne̩ ki ma fe̩do̩ mi n adejutʼo̩la-mi n; o̩la ku me̩ gbo̩-i la chʼe-mi n, chai e-Ata ki kpe̩ mi wa."
JHN,14,25,U fʼe-kide̩ ka ñwu me̩ abu kʼu gugu ugbo me̩.
JHN,14,26,"Ama E̩nugbe̩do̩ le̩, owñ chʼAfu Kiafo̩ e-kʼAta akpe̩ wa ef odu-mi, e̩ne̩ le̩ ako̩ me̩ e̩wñ du, i la are me̩ wa e̩wñ du kʼu ka ñwu me̩."
JHN,14,27,"Ure̩do̩ oñ nato̩no̩ ñwu me̩-i, ure̩do̩ e-mi nadu ñwu me̩; i chʼalu kʼile̩ adu ñw one̩ oñ omi adʼu ñwu me̩ n. Ame̩ ki chʼe̩do̩ wuulu n, me̩ ki la chokpo n."
JHN,14,28,"Ame̩ gbo̩ ka kʼomi ka ñwu me̩ kakini, Nalo, u ñʼawʼugbo me̩ ge̩. Me̩ ma fe̩do̩ mi, me̩ ma yo̩ todabu kʼu nanyʼugbo Ata, todabu kʼAta tʼumi le."
JHN,14,29,"Fa-i u la ka ñwu me̩ o̩gba tak i wache, todu kʼe̩gba du kʼi wache kʼame̩ ki ke̩do̩no."
JHN,14,30,"U ñʼako̩la nana kpʼame̩ ge̩ n, todu agboji ile̩-i awa me̩: i la nʼe̩wñ du ef umi n,"
JHN,14,31,"ama todu kʼile̩ ki ma ka kʼomi afe̩do̩ Ata, alu kʼAta tuko̩ ñwu mi, abe̩le̩ nache. Me̩ kwane̩ kʼa kwʼemi alo."
JHN,15,1,"Omi chʼoli achiwebe̩te̩ma e-ogbolo, Ata-mi la chʼaluche̩-wñ."
JHN,15,2,"E̩to̩ du ef umi ki ma nʼe̩ro n, i adʼalo, e-du ki la arʼe̩ro i año̩ todu kʼi rʼe̩ro tule."
JHN,15,3,"Ame̩ chʼabo ki chʼe̩ño̩ me̩, lef o̩la kʼu ka ñwu me̩ le̩. Me̩ nagugu efu mi waa, omi la dʼefu me̩."
JHN,15,4,"Alu kʼe̩to̩ ma neke rʼe̩ro kpai ojikʼo̩la-wñ n, chai e̩gba kʼi kad achiwebe̩te̩ma, abe̩le̩ ame̩ la aro n, chai e̩gba ku me̩ gugu efu mi."
JHN,15,5,"Omi chʼoli achiwebe̩te̩ma le̩, ame̩ chʼe̩to̩-wñ; e̩ne̩ ki gugu efu mi kʼomi la gugu efu wñ, e̩ne̩ le̩ arʼe̩ro nana; todabu ku me̩ ma neke che e̩wñ du ubi mi ojoji n."
JHN,15,6,"Iche̩wñ kʼone̩ ma gugu efu mi n, ma dʼu ro̩ tʼo̩do̩da dab e̩to̩ oli, tak i agbe̩; taku ma mʼu yajo̩, oñ ma ko rikpolo nyʼef una, tak i jo."
JHN,15,7,"Iche̩wñ ku me̩ gugu efu mi, kʼo̩la alu-mi la gugu efu me̩, e̩wñ du ki dʼume̩ e̩do̩ me̩ nabi, oñ i amud e-me̩."
JHN,15,8,"Ef e-kide̩ oñ Ata-mi nʼojima, todu ku me̩ ki rʼe̩ro nana, ku me̩ la mud amako̩che̩-mi."
JHN,15,9,"Alu kʼAta fe̩do̩ mi, abe̩le̩ omi ño̩ fe̩do̩ me̩; me̩ nagugu ef ufe̩do̩ e-mi waa."
JHN,15,10,"Iche̩wñ ku me̩ dejutʼo̩la uko̩-mi ame̩ agugu ef ufe̩do̩-mi: alu kʼomi dejutʼo̩la uko̩ Ata-mi le̩, kʼu la gugu ef ufe̩do̩-wñ."
JHN,15,11,"U kʼo̩la e̩wñ kide̩ ñwu me̩ todu kʼuyo̩-mi ki nadʼef ume̩, kʼuyo̩ e-me̩ le̩ ki la nyo̩ kpa."
JHN,15,12,"O̩la-uko̩ e-mi le̩ de̩ kakini, Todu kʼame̩ ki fe̩do̩ omune̩ alu kʼu fe̩do̩ me̩."
JHN,15,13,"Ufe̩do̩ ki tʼe-le̩ le e̩ne̩ du ne̩ n, owñ chʼutodu kʼone̩ ki mʼoji o̩la-wñ du tinyo̩ tod amonuku-wñ."
JHN,15,14,"Ame̩ chʼamonuku-mi, iche̩wñ ku me̩ chʼe̩wñ kʼomi tuko̩ ñwu me̩."
JHN,15,15,"U ñʼado̩ me̩ kʼadu ge̩ n; todabu kʼadu ma ma e̩wñ kʼodu-wñ ache n; u la do̩ me̩ ko̩ amonuku, todabu kʼu je̩ ñwu me̩ ma e̩wñ du kʼu gbo̩ ugbo Ata-mi."
JHN,15,16,"I chʼame̩ chi mi n, chai omi chi me̩, u la ko me̩ jo̩ todu ku me̩ lo ku me̩ rʼe̩ro, kʼe̩ro-me̩ le̩ ki kpo̩kpe̩; todu kʼe̩wñ du ku me̩ bi Ata ef odu-mi, kʼi nadu ñwu me̩."
JHN,15,17,Uko̩ e̩wñ kide̩ nate̩ ñwu me̩ todu ku me̩ ki fe̩do̩ omune̩.
JHN,15,18,"Iche̩wñ kʼile̩-i achulaka me̩, me̩ ma ka kʼulaka e-mi oñ i che o̩gba e-me̩."
JHN,15,19,"E̩te̩-me̩ ma chʼile̩-i, ile̩ ma che̩do̩ e̩wñ e-wñ; todabu kʼe̩te̩-me̩ ma chʼile̩-i n, ama omi chi me̩ kwef ile̩-i, lef e-kide̩ oñ ile̩-i achulaka me̩."
JHN,15,20,"Me̩ nadibekadʼo̩la kʼomi ka ñwu me̩ kakini, Adu tʼodu-wñ le n. Iche̩wñ ku ma doli mi, maku ma ñʼadoli me̩ ge̩; iche̩wñ ku ma dejutʼo̩la-mi, maku ma ñʼadejutʼe-me̩ ge̩."
JHN,15,21,"Ma muda che me̩ e̩wñ kide̩ du tod odu-mi, todabu ku ma ma ma e̩ne̩ ki kpe̩ mi wa n."
JHN,15,22,"Iche̩wñ kʼu ma wa ko̩la ñwu ma n, ma ma nʼadure n; fa-i ma la nʼugbo du ku ma chukpa tod adure-ma ge̩ n."
JHN,15,23,E̩ne̩ ki achulaka mi achulaka Ata-mi kpo̩fo̩.
JHN,15,24,"I ma chʼabu kʼu chʼuko̩lo̩ efu ma e-kʼe̩ne̩ omune̩ ma che n, ma ma nʼadure n: fa-i ma la li, ma la chulaka mi kpʼAta-mi."
JHN,15,25,"Ama e-le̩ chʼutodu kʼo̩la e-ki che̩ko̩tane̩ ef o̩lo̩da-ma ki che̩kpa kakini, Ma chulaka mi echichi ofofo."
JHN,15,26,"Ama e̩gba du kʼE̩nugbe̩do̩ le̩ lewa, owñ chʼe-kʼu nakpe̩ kwʼugbo Ata wʼugbo me̩, Afu e-ochochi e-ki akwʼugbo Ata dufu, e̩ne̩ le̩ agba mi ibenu."
JHN,15,27,"Ame̩ la ñʼagba ibenu ge̩, todabu ku me̩ jʼugbo mi kwʼabakwane̩."
JHN,16,1,O̩la e̩wñ kide̩ u ka ñwu me̩ todu ki we edʼame̩ hi.
JHN,16,2,"Ma ache ku me̩ kwef ujeju-ma tane̩, oñ auwa awa todu kʼe̩ne̩ du ki akpa me̩ ado̩ kʼe̩wñ ucholo oñ i adu ñw O̩jo̩,"
JHN,16,3,"ma ache e̩wñ kide̩ todabu ku ma ma ma Ata n, ma la mʼomi n."
JHN,16,4,"U muda fʼo̩la e̩wñ kide̩ ka ñwu me̩ me̩, todu kʼe̩gba du kʼauwa le̩ lewa kʼame̩ ki dibekadʼo ka kʼomi ka ñwu me̩ me̩."
JHN,16,5,"Ama fa-i nanyʼugbo e̩ne̩ ki kpe̩ mi wa, e̩ne̩ du efu me̩ la tʼumi ene kakini, Ugbo uwe̩ anyi n?"
JHN,16,6,Ama todabu kʼu ko̩la e̩wñ kide̩ ñwu me̩ e̩do̩dudu che̩ko̩ efu me̩.
JHN,16,7,"Ama, ochochi oñ omi aka ñwu me̩-i, i chenʼile ñwu me̩ todu kʼomi kʼu kwʼemi alo; todu iche̩wñ kʼu ma kwʼemi alo n, i nʼugbo du kʼE̩nugbe̩do̩ le̩ awʼugbo me̩ n; i la che̩wñ kʼu le nakpʼowñ wʼugbo me̩."
JHN,16,8,E̩ne̩ le̩ la lewa i adʼo̩la adure kpai o̩la o̩kpakpa kpai o̩la ajo̩ bi abo ile̩.
JHN,16,9,O̩la adure chʼutodabu ku ma ma ke̩do̩nʼomi n;
JHN,16,10,o̩la o̩kpakpa la chʼutodabu kʼu nanyʼugbo Ata ku me̩ ma ñʼali mi ge̩ n;
JHN,16,11,oñ o̩la ajo̩ chʼutodabu ku ma fʼajo̩ agboji ile̩-i ka me̩.
JHN,16,12,"U chenʼe̩wñ wewe kʼu naka ñwu me̩ ta, me̩ muda neke nʼadu-wñ abajo̩-i n."
JHN,16,13,"Ama e̩gba du kʼe̩ne̩ kʼu ka le̩ lewa, owñ chʼAfu e-ochochi, i adʼume̩ mʼo̩na ochochi chaka; todu i agʼe̩do̩la-wñ ako̩la n, chai e̩wñ du kʼi agbo̩ oñ i aka; e̩wñ ki awa i ñʼadu ka ñwu me̩ ge̩."
JHN,16,14,"Omi oñ e̩ne̩ le̩ adʼojima ñw u, todabu kʼi agba kwef e-mi, kʼi aduka ñwu me̩."
JHN,16,15,E̩wñ du kʼAta ne̩ e-mi i che; todule̩ u ka kʼi agba kwef e-mi tak i aduka ñwu me̩.
JHN,16,16,I de̩ pe̩ me̩ ñʼali mi n; tak i ñʼada-bi de̩ pe̩ oñ eju-me̩ ado mi; todabu kʼomi anyʼugbo Ata.
JHN,16,17,"Todule̩ iche̩kibo̩ ef amako̩che̩-wñ ka ñw o̩la-ma kakini, E̩wñ chʼe-kʼi aka ñwu wa kakini, I de̩ pe̩ me̩ ñʼali mi n, tak i ñʼadabi de̩ pe̩ oñ eju-me̩ ado mi? kpʼe-kʼi kakini, Todabu kʼu nanyʼugbo Ata?"
JHN,16,18,"Todule̩ ma kakini, E-i chʼe̩wñ? e-kʼi ka kʼi de̩ pe̩ le̩? A ma o̩la e̩wñ kʼi aka-i n."
JHN,16,19,"Jisus chema ka ki dʼuma e̩do̩ ku ma tʼowñ ene, tak i ka ñwu ma kakini, O̩la kide̩ oñ me̩ tʼo̩la-me̩ ene oji-wñ? Owñ chʼe-kʼu kakini, I de̩ pe̩ me̩ ñʼali mi n; tak i año̩ dabi de̩ pe̩ oñ eju-me̩ ado mi?"
JHN,16,20,"Ami, ami, naka ñwu me̩ kʼame̩ araku, me̩ la akʼeli oye, abile̩ la ayo̩, me̩ la che̩do̩dudu, e̩do̩dudu-me̩ le̩ amud uyo̩."
JHN,16,21,"E̩gba du kʼonobule̩ achefu o̩ma, i anʼe̩do̩dudu, todabu kʼadiko-wñ lewa, ama e̩gba du kʼi fʼo̩ma bi tane̩ i ño̩ libe̩kadʼo̩bata-wñ ge̩ n, tod uyo̩, todabu ku ma fʼone̩ bi tef ile̩ me̩."
JHN,16,22,"Todule̩ ame̩ la chenʼe̩do̩dudu fa-i mana; u muda adabi ali me̩ ge̩, tak e̩do̩-me̩ ayo̩, e̩ne̩ du la adu uyo̩-me̩ kwugbo me̩ n."
JHN,16,23,"Tak ef o̩jo̩ kʼu naka-i me̩ ñʼatʼumi ene e̩wñ du n. Ami, ami, naka ñwu me̩, Me̩ bi Ata e̩wñʼka i adu ñwu me̩ ef odu-mi."
JHN,16,24,"Gbogbo wʼifa-i me̩ bi e̩wñ du ef odu-mi ta n, me̩ bi, me̩ la agba, todu kʼuyo̩-me̩ ki chʼe̩kefu."
JHN,16,25,"O̩la e̩wñ kide̩ u ka ñwu me̩ lef ita; adiko awa e̩gba kʼu ma ñʼako̩la lef ita ñwu me̩ ge̩ n, ama nadʼo̩la Ata ka ñwu me̩ ejugede e̩gbale̩."
JHN,16,26,O̩jo̩ le̩ me̩ abi ef odu-mi; naka ñwu me̩ ka kʼomi arodubʼAta todu me̩ n.
JHN,16,27,"Todu Ata onugo ache̩do̩ me̩ me̩, todabu kʼame̩ che̩do̩ mi ku me̩ laño̩ ke̩do̩no kakini, Ugbo Ata omi kwodufu wa."
JHN,16,28,"U kwugbo Ata dufu wa, u la lewʼef ile̩ me̩; nadabi atʼile̩ no̩, naño̩ nyʼugbo Ata ge̩."
JHN,16,29,"Amako̩che̩-wñ ka ñw u kakini, Go, fa-i tak e̩ ko̩la ejugede, i chʼo̩la ita e̩ ka-i ge̩ n."
JHN,16,30,"Fa-i a ma kʼuwe̩ chema e̩wñ du, e̩ la nʼeku ki aku uwe̩ kʼone̩ atʼuwe̩ ene n: ef e-kide̩ oñ a ke̩do̩no ka kʼugbo O̩jo̩ e̩ kwodufu wa."
JHN,16,31,"Jisus dohi ñwu ma kakini, Me̩ ke̩do̩no fa-i?"
JHN,16,32,"Me̩ go, auwa awa, i la lewa me̩; todu kʼame̩ akpatuka kʼe̩ne̩ne̩ne̩ne̩ ki tef e-wñ tak ume̩ atʼumi kate no̩; i la chʼomi kate n, todabu kʼAta dʼugbo mi."
JHN,16,33,"U ko̩la e̩wñ kide̩ ñwu me̩ todu kʼame̩ ki nʼure̩do̩ efu mi. Me̩ nʼo̩bata ef ile̩-i, ama me̩ fe̩do̩ ne̩, omi fʼile̩ du me̩."
JHN,17,1,"Jisus ko̩la e̩wñ kide̩ tak abu kʼi chʼeju-wñ gʼojale i kakini, Ata-mi, auwa le̩ lewa me̩; dʼojima ñw O̩ma-we̩ todu kʼO̩ma-we̩ ki dʼojima ñw e̩;"
JHN,17,2,"dabalu kʼe̩ mʼo̩da o̩re̩la du du ñw u, todu kʼi dʼiñmi ogbegbele̩ ñw abo du kʼe̩ ko ñw u."
JHN,17,3,"E̩wñ ki la chʼiñmi ogbegbele̩ le̩ de̩, todu kʼama ki mʼuwe̩ kʼuwe̩ kate chʼO̩jo̩ ogbolo, kpʼe̩ne̩ kʼe̩ kpe̩ wa le̩—owñ che Jisus Kraist."
JHN,17,4,Omi mʼojima du ñw e̩ ane̩-ile̩ me̩; abu kʼu fʼuko̩lo̩ kʼe̩ du ñwu mi kʼu che le̩ che kpa;
JHN,17,5,"Ata-mi, fa-i tak e̩ dʼojima ñwu mi manyʼO̩la-we̩, ojima e-kʼu ne̩ ugbo we̩ o̩gba tak ile̩ de̩."
JHN,17,6,"U mʼodu-we̩ du tejugede ñw amone̩ kʼe̩ ko ñwu mi kwef abile̩. Abo-we̩ ma che; tak e̩ mʼuma ko ñwu mi, ma la dejutʼo̩la-we̩ me̩."
JHN,17,7,"Fa-i ma chema ka kʼe̩wñ du kʼe̩ ko ñwu mi, ugbo we̩ i kwo."
JHN,17,8,"Tod uko̩la kʼuwe̩ ko ñwu mi le̩, u mʼu ko ñwu ma me̩, ma la mʼu gba, oñ ma ma ka kʼugbo we̩ u kwodufu wa ochochi, ma ño̩ ke̩do̩no ka kʼuwe̩ kpe̩ mi wa."
JHN,17,9,"Todu ma oñ omi atene-i; natene tod abile̩ n, chai tod abo kʼe̩ muko ñwu mi, todabu ku ma chʼabo-we̩."
JHN,17,10,"E̩wñ e-mi du la chʼe-we̩, e̩wñ e-we̩ la chʼe-mi; u la fʼojima ne̩ efu-ma me̩."
JHN,17,11,"U la dʼef ile̩ fa-i ge̩ n, ama le̩ la jʼef ile̩, oñ omi awʼugbo we̩. Ata Kiafo̩, dejute̩ abo kʼe̩ ko ñwu mi ef odu-we̩, todu ku ma ki chʼoka, alu kʼawa la de̩."
JHN,17,12,"E̩gba kʼu dʼugbo ma omi dejute̩ ma ef odu-we̩, owñ chʼabo kʼe̩ ko ñwu mi, u la fʼuma de, oñ e̩ne̩ du lenyo̩ kwefu ma n, chai o̩ma ulenyo̩ le̩—todu kʼo̩la ki dʼef O̩takada O̩la O̩jo̩ ki che̩ kpa."
JHN,17,13,Fa-i nawʼugbo we̩; oñ nako̩la e̩wñ kide̩ ef ile̩-i todu ku ma ki nʼuyo̩-mi kʼi che̩ko̩ efu-ma.
JHN,17,14,"Omi mʼo̩la-we̩ du ñwu ma me̩, ile̩ la chulaka ma, todabu kʼe̩te̩-ma ma chʼabo ile̩ n, dabalu kʼe̩te̩-mi ma chʼabo ile̩ n."
JHN,17,15,"Natene todu kʼe̩ mʼuma ko kwef ile̩ n, chai todu kʼuwe̩ ki dejute̩ ma bʼe̩wñ bibi te̩."
JHN,17,16,"E̩te̩-ma chʼabo ile̩ n, dabalu kʼe̩te̩-mi ma chʼabo ile̩ n."
JHN,17,17,Che ma ku ma chʼabo kiafo̩ ef ochochi; o̩la-we̩ le̩ chʼochochi.
JHN,17,18,"Dabalu kʼe̩ kpe̩ mi tef ile̩, abe̩le̩ omi la kpe̩ ma tef ile̩;"
JHN,17,19,"todu ma oñ nache o̩la-mi ki fo̩, todu kʼama onugo ki chʼabo kiafo̩ ef ochochi."
JHN,17,20,"I la chʼutodu abo-i kate oñ natene-i n, ama todu abo ku ma ake̩do̩no mi lef o̩la-ma kpo̩fo̩,"
JHN,17,21,"todu kʼo̩chaka-ma ki chʼoka, alu kʼuwe̩, Ata, dʼef umi, kʼomi la dʼef uwe̩, todu kʼama ki jʼef uwa abe̩le̩, todu kʼabile̩ ki ke̩do̩no ka kʼuwe̩ kpe̩ mi wa."
JHN,17,22,"Omi la mʼojima e-kʼe̩ du ñwu mi du ñwu ma me̩, todu kʼama ki chʼoka alu kʼAwa chʼoka."
JHN,17,23,"Omi dʼef uma, uwe̩ la dʼef umi, todu kʼama ki chʼabo ki mufu tef okate, todu kʼabile̩ ki ma ka kʼuwe̩ kpe̩ mi wa, kʼe̩ la fe̩do̩ ma alu kʼe̩ fe̩do̩ mi."
JHN,17,24,"Ata-mi, i dʼumi e̩do̩ todu kʼabo kʼe̩ ko ñwu mi ki jʼugbo mi ugbo kʼomi de̩, todu kʼama ki gʼojima e-mi kʼe̩ mudu ñwu mi, todabu kʼuwe̩ fe̩do̩ mi o̩gba taku ma kpʼe̩re̩ ile̩-i."
JHN,17,25,"Ata o̩kpakpa, ile̩ la mʼuwe̩ n, omi la mʼuwe̩, tak abo-i ma ka kʼuwe̩ kpe̩ mi wa."
JHN,17,26,"U la je̩ ñwu ma mʼodu-we̩, naño̩ je̩ ñwu ma ma ge̩; todu kʼufe̩do̩ e-kʼe̩ ne̩ fe̩do̩ mi ki nadʼef uma, kʼomi kʼu la dʼef uma ge̩."
JHN,18,1,"Abu ku Jisus fʼe-kide̩ ka owñ kpai amako̩che̩-wñ dufu tʼudaba ukpolo Ke̩dro̩n, ugbo kʼuche̩ de̩, owñ kpai amako̩che̩-wñ mugudu tef uwñ."
JHN,18,2,"Judas, e̩ne̩ ki adʼuwñ ñwu ma mu, ño̩ chema ugbo le̩, todabu ku Jisus kpai amako̩che̩-wñ jeju o̩mo̩ o̩gbe̩nugbe̩."
JHN,18,3,"Todule̩ abu ku Judas mʼuche̩ amiso̩jaʼka kpai abimo̩to̩ kwʼo̩wo̩ amagboji amatama kpai amaFarisi gba, i nʼomutula kpai e̩mu kpai e̩wñ ido̩na ogu awa o̩mo̩."
JHN,18,4,"Todule̩ abu ku Jisus chema e̩wñ du ki awa abʼowñ ma, i ledufu oñ i ka ñwu ma kakini, E̩ne̩ me̩feju?"
JHN,18,5,"Madohi ñwu kakini, Jisus abo Nazare̩t. Jisus ka ñwu ma kakini, Omi de̩. Judas, e-kʼi adʼuwñ ñwu ma mu, la dago efu ma ge̩."
JHN,18,6,"Todule̩ abu kʼi ka ñwu ma ka kʼomi de̩, ma lʼubi ubi oñ ma lewa nʼane̩."
JHN,18,7,"Todule̩ i ño̩ dabi tʼuma ene ge̩ kaikini, E̩ne̩ me̩ feju? Oñ ma ka ñw u kakini, Jisus abo Nazare̩t."
JHN,18,8,"Jisus dohi kakini, U ka ñwu me̩ ka kʼomi de̩. Todule̩ iche̩wñ ku me̩ feju mi, me̩ tʼabo-i no̩ ku ma lo ma,"
JHN,18,9,"todu kʼo̩la kʼi ka kakini, Abo kʼe̩ ko ñwu mi le̩ u je̩ ñw e̩ne̩ du efu ma lenyo̩ n, ki che̩ kpa."
JHN,18,10,"Todule̩ abu ku Saimo̩n Pita nʼugbada i mʼu wo̩ oñ i fʼadu agboji amatama da, i la mʼeti-wñ awo̩to̩ la. Odu adu le̩ la ko̩ Malkus."
JHN,18,11,"Todule̩ Jisus ka ñwu Pita kakini, Mʼugbada du tunyʼako̩-wñ; ago kʼAta du ñwu mi i nʼugbo du kʼu nañmo̩ ge̩ n?"
JHN,18,12,"Todule̩ uche̩ amiso̩ja kpai onu-ogu kpai abimo̩to̩ e-amaju le̩ fu Jisus mu, ma la fʼu ji;"
JHN,18,13,"taku ma mʼu du nyʼugbo Anas ejodudu, todu owñ chʼata o̩ya Kayafas, e-kʼi chʼagboji amatama o̩do̩ le̩."
JHN,18,14,Kayafas le̩ la chʼe̩ne̩ ki tʼohio̩la ñwu amaju ka ki chenʼile kʼone̩ okate ki leku todu amone̩.
JHN,18,15,"Oñ Saimo̩n Pita kpai ako̩che̩ omune̩ʼka tu Jisus ubi. Agboji amatama la chema ako̩che̩ e-le̩, oñ i gudu kpai Jisus tef anuku atama le̩."
JHN,18,16,"Pita muda dago alugbana o̩do̩da. Todule̩ ako̩che̩ omune̩ le̩, e-kʼagboji amatama chemʼo̩, ledufu oñ i ko̩la ñw onobule̩ ki adʼalugbana tak i mu Pita du wʼejefu."
JHN,18,17,"Todule̩ imo̩to̩ onobule̩ ki adʼalugbana le̩ ka ñwu Pita kakini, Uwe̩ ño̩ dʼef amako̩che̩ e̩ne̩ le̩ ge̩? Owñ le̩ kakini, U dʼefu ma no."
JHN,18,18,"Abu ku ma fʼuna-ige̩ ko omadu kpai abimo̩to̩ dago jʼo̩mo̩ todabu kʼafu akpa, oñ ma jʼawuna; Pita la dago efu ma awuna."
JHN,18,19,"Todule̩ agboji amatama tu Jisus ene o̩la amako̩che̩-wñ, kpai o̩la e̩wñ kʼi akone̩."
JHN,18,20,"Jisus dohi ñw u kakini, Omi te̩tako̩la ejugede ñw abile̩; omi ko̩ ma ef unyi ujeju kpai ef unyi O̩jo̩ ugbo kʼamaJu chaka wa jeju e̩gba du, u la ko̩la e̩wñ du maja n."
JHN,18,21,"E̩wñ chi kʼe̩ tʼumi ene? Tʼabo ki gbʼo̩la e̩wñ kʼu ka ñwu ma ene; go, abo-i chema e̩wñ kʼomi ka."
JHN,18,22,"Abu kʼi fʼe-kide̩ ka imo̩to̩ʼka ki dago o̩mo̩ fʼawo ko̩ Jisus, i kakini, Abu kʼe̩ dohi ñw agboji amatama de̩-i?"
JHN,18,23,"Jisus dohi ñw u kakini, I chʼo̩la e̩bie̩ne̩ u ka le̩ mak e̩ gbibenu e̩bie̩ne̩ kʼi che, i la chʼo̩me̩me̩le̩ e̩wñ chi kʼe̩ dʼo̩wo̩ gwo mi?"
JHN,18,24,"Todule̩ Anas mʼowñ du kpuche̩ alu kʼi che̩ji le̩ nyʼugbo Kayafas, agboji amatama."
JHN,18,25,"Saimo̩n Pita la dago awuna. Todule̩ ma ka ñw u kakini, Uwe̩ ño̩ dʼef amako̩che̩-wñ ge̩? E̩ne̩ le̩ raire̩, i kakini, U dʼefu ma no."
JHN,18,26,"E̩ne̩ʼka ef amadu agboji amatama, kʼi chʼefu e̩ne̩ ku Pita mʼeti-wñ la le̩, kakini, Omi li we̩ ef uche̩ le̩ kpai owñ n?"
JHN,18,27,Todule̩ Pita ño̩ dabi raire̩ ge̩; ababale̩ aiko̩ la ko̩.
JHN,18,28,"Todule̩ ma du Jisus kwugbo Kayafas alo tef unyi Praito̩rio̩n, odudodudu i la che. Ama le̩ la gudu tefu Praito̩rio̩n n, tode̩gba kʼo̩la-ma adaji, chai kʼama ki je̩ Elaloji le̩."
JHN,18,29,"Todule̩ Pailati ledufu wʼo̩do̩da ugbo ma, oñ i kakini, O̩la e̩wñ me̩ du dʼe̩ne̩-i ajo̩?"
JHN,18,30,"Ma dohi ka ñw u kakini, Owñ le̩ ma chʼe̩ne̩ ki ache e̩bie̩ne̩ n, a ma dʼowñ ñw e̩ n."
JHN,18,31,"Todule̩ Pailati ka ñwu ma kakini, A me̩ mʼowñ du ku me̩ kajo̩-wñ teju o̩lo̩da e-me̩. AmaJu ka ñw u kakini, O̩da je̩ ñwu wa kpʼe̩ne̩ du n;"
JHN,18,32,"todu kʼo̩la Jisus ki che̩, owñ chʼe-kʼi ka kʼi du jiwe alu kʼuku kʼi ache kʼi ku de̩."
JHN,18,33,"Todule̩ Pailati ño̩ dabi gudu tef unyi Praito̩rio̩n, oñ i fu Jisus do̩, i la ka ñw u kakini, Uwe̩ chʼOnu amaJu?"
JHN,18,34,"Jisus dohi kakini, Uwe̩ gʼe̩do̩la-we̩ ko̩la kide̩? abe̩k abomune̩ kʼo̩la-mi ñw e̩?"
JHN,18,35,"Pailati dohi kakini, Omi che Ju? Abuche̩ichi e-we̩ kpai amagboji amatama inʼuwe̩ du ñwu mi; ab e̩ che ke?"
JHN,18,36,"Jisus dohi kakini, E̩te̩ o̩da Ojane̩ e-mi chʼile̩ kide̩ n. E̩te̩ o̩da Ojane̩ e-mi ma chʼe-ile̩ kide̩, abimo̩to̩-mi ma fʼeju gbiti ajuja todu ku ma ki we edu mi ñw amaJu; ama o̩da Ojane̩ e-mi dʼemi fa-i n."
JHN,18,37,"Todule̩ Pailati ka ñw u kakini, Mak onu we̩ che ke? Jisus dohi kakini, Uwe̩ ka kʼu chʼonu. Todu e-kide̩ ma bi mi, tod e-kide̩ oñ u lewʼef ile̩, todu kʼu gbʼochochi ibenu. E̩ne̩ du kʼe̩te̩-wñ chʼochochi agbʼomu-mi."
JHN,18,38,"Pailati ka ñw u kakini, E̩wñ chʼochochi?"
JHN,18,39,"I muda chenʼe̩wñ o̩gu ku ma te̩tache ñwu me̩, todu kʼu tʼe̩ne̩ʼka no̩ tane̩ ñwu me̩ ef Elaloji: todule̩ ame̩ neku kʼu natʼOnu amaJu no̩ tane̩ ñwu me̩?"
JHN,18,40,"Todule̩ ma dabi kpogu kakini, I chʼe̩ne̩ kide̩ n, chai Barabas. Barabas le̩ la chʼadinya."
JHN,19,1,Todule̩ Pailati mu Jisus du e̩gbale̩ oñ i fʼu ja.
JHN,19,2,"Tak amisoja mʼikeke ko ta ki chʼuloko oji-wñ, ma mʼu du dʼo oji. Taku ma mʼotogbo odufa-ekpikpa du tʼo̩ o̩la,"
JHN,19,3,"ma la wʼugbo wñ oñ ma kakini, Agba-o, Onu amaJu! Taku ma fʼawo kʼo̩."
JHN,19,4,"Taku Pailati dabi dufu wʼo̩do̩da, oñ i ka ñwu ma kakini, Me̩ go, nadʼu tʼo̩do̩da ñwu me̩ todu ku ma ki ma ka kʼu li o̩la du kʼi fe̩ n."
JHN,19,5,"Todule̩ Jisus ledufu tʼo̩do̩da, ikeke ugugu uloko le̩ la dʼoji-wñ, otogbo odufa-ekpikpa la dʼo̩la-wñ. Taku Pailati ka ñwu ma kakini, Me̩ gʼe̩ne̩-i!"
JHN,19,6,"Todule̩ e̩gba kʼamagboji amatama kpai abimo̩to̩ le̩ fʼowñ li ma kpogu kakini, Me̩ mʼu du kamoli! me̩ mʼu du kamoli! Pailat ka ñwu ma kakini, Ame̩ ki mʼowñ du ku me̩ du kamoli, todu omi li o̩la du kʼi fe̩ n."
JHN,19,7,"AmaJu le̩ dohi ñw u kakini, Awa chenʼo̩lo̩da, oñ ugbo o̩lo̩da e-wa i dukpe̩ kʼi aku, todabu kʼi dʼo̩la-wñ chʼO̩ma O̩jo̩."
JHN,19,8,"Todule̩ e̩gba ku Pailati gbʼo̩la kide̩, i railo tule."
JHN,19,9,"Tak i dabi gudu tefu Praito̩rio̩n ge̩, oñ i ka ñwu Jisus kakini, Ugbo we̩ kwo? Jisus muda dohi ñw u n."
JHN,19,10,"Todule̩ Pailati ka ñw u kakini, Uwe̩ ako̩la ñwu mi n? E̩ ma ka kʼomi chenʼo̩da kʼu natʼuwe̩ no̩ tane̩ n, kʼu la chenʼo̩da kʼu nadʼuwe̩ kamoli n?"
JHN,19,11,"Jisus dohi ñw u kakini, Iche̩wñ ku ma ma du ñw e̩ kwʼate̩ n, e̩ ma nʼo̩da du ugbo mi n. Tod e-kide̩ e̩ne̩ ki mʼumi du ñw e̩ nʼadure ki nana tule."
JHN,19,12,"Kwef e-kide̩ oñ Pailati feju kʼi tʼowñ no̩ tane̩; amaJu muda kpogu kakini, Iche̩wñ kʼuwe̩ tʼe̩ne̩ kide̩ no̩ tane̩ mak e̩ chʼonuku Sisa n; e̩ne̩ du kʼi adʼo̩la-wñ chʼonu achʼakpabie̩ Sisa."
JHN,19,13,"Todule̩ abu ku Pailati gbʼo̩la-i i mu Jisus du wʼo̩do̩da, tak i kwogugu o̩gba-e̩de̩ ugbo ku ma do̩ kʼAjita-okuta, alu Hibru-wñ muda ko̩ Gabata."
JHN,19,14,"O̩jo̩ Emo̩latane̩ ñw Elaloji i che, i dab auwa e̩ke̩fa-wñ. Tak i ka ñw amaJu kakini, Me̩ go, Onu-me̩-i!"
JHN,19,15,"Todule̩ abo le̩ kpogu kakini, Mʼu du alo, mʼu du alo, fʼowñ kamoli! Pailati ka ñwu ma kakini, U mʼOnu-me̩-i du kamoli? Amagboji amatama dohi kakini, A nʼonu du n, chai Sisa."
JHN,19,16,"Todule̩ i mʼowñ du ñwu ma e̩gba le̩, todu ku ma fʼu kamoli. Todule̩ ma mu Jisus gba."
JHN,19,17,"Tak i nʼoli uku-wñ ñw o̩la-wñ alo tʼugbo ku ma do̩ kʼuña Akokoloji, e-ku ma do̩ alu Hibru ko̩ Go̩lgo̩ta;"
JHN,19,18,"o̩mo̩ le̩ ma fʼowñ kamoli, owñ kpai abomune̩ meji, oka dʼo̩wo̩ʼka, oka dʼo̩wo̩ ekeji, Jisus la dʼalumeji."
JHN,19,19,"Oñ Pailati ño̩ kʼorubutu ujiwe-wñ, i la mʼu du gamʼoj oli uku le̩. Oñ olubutu kʼi ko̩ kakini, JISUS ABO NAZARE̩T, ONU AMAJU."
JHN,19,20,"Todule̩ amaJu wewe chʼo̩kalatu o̩la ujiwe kide̩, todabu kʼuña le̩ cheme̩rʼewo le̩, owñ chʼugbo ku ma fu Jisus kamoli le̩; olubutu-wñ la chʼalu Hibru kpʼalu Rom kpʼalu Grik."
JHN,19,21,"Todule̩ amagboji amatama e-amaJu ka ñwu Pailati kakini, E̩ ki ko̩ ka kʼOnu amaJu n, e̩ muda ko̩ ka kʼe̩ne̩ le̩ kakini, Onu amaJu u che."
JHN,19,22,"Pailati dohi kakini, E-kʼu ko̩ u ko̩ me̩."
JHN,19,23,"Todule̩ e̩gba ku ma fu Jisus kamoli, amisoja mʼe̩wñ-o̩la-wñ ko, oñ ma fʼu kpe̩ me̩le̩, isoja du ne̩ ukpe̩ʼka; kpai afe̩-wñ ge̩; afe̩ le̩ la nʼe̩ga n, kwʼate̩-wñ gbogbo wʼane̩-wñ ma hi odukulu."
JHN,19,24,"Todule̩ ma ka ñw o̩la-ma kakini, A ki fʼo̩ na n, chai anya a aro̩ oji-wñ kʼa ma e̩ne̩ ki aje̩; todu kʼo̩la ki dʼef O̩takada O̩la O̩jo̩ ki che̩, e-ki kakini,"
JHN,19,25,Abo ku ma la dago o̩la oli uku Jisus chʼiye-wñ kpʼo̩maye iye-wñ onobule̩ kpai Me̩ri e-Klopas kpai Me̩ri Magdalini.
JHN,19,26,"Todule̩ abu ku Jisus li iye-wñ, kpʼako̩che̩ kʼi afe̩do̩ kʼi ño̩ dago o̩mo̩, i ka ñw iye-wñ kakini, Onobule̩, go, o̩ma-we̩ de̩."
JHN,19,27,"Taki ka ñw ako̩che̩ le̩ kakini, Go, iye-we̩ de̩. Oñ akwʼe̩gba le̩ ako̩che̩ le̩ mʼowñ gba tef abo-wñ."
JHN,19,28,"Ubi e-kide̩, abu ku Jisus chema ka kʼe̩wñ du kpoji me̩, todu kʼo̩la ki dʼef O̩takada O̩la O̩jo̩ ki kpoji, i kakini, Alugbe̩ akpa mi."
JHN,19,29,"Omi e̩ka la che̩ko̩ e̩wñ ekuʼka gugu o̩mo̩, todule̩ ma mʼugbo̩che̩ e-ki fʼomi e̩ka le̩ ñmo̩ nyʼo̩la du tunyʼo̩j oli hiso̩p, oñ ma mʼu dute̩ kpʼalu-wñ."
JHN,19,30,"Todule̩ e̩gba ku Jisus mʼomi e̩ka le̩ gba, i kakini, I kpoji me̩; tak abu kʼi fʼoji-wñ dalo̩ i mʼafu-wñ du dufu."
JHN,19,31,"Todule̩, abu kʼo̩jo̩ le̩ chʼo̩jo̩ Emo̩latane̩, todu kʼoku amone̩ le̩ ki we ejʼoj oli o̩jo̩ uñmi, (todu o̩jo̩ uñmi kide̩ chʼo̩jo̩ ma), amaJu rodubo̩ Pailati todu ku ma fʼe̩re̩-ma guche̩, ku ma mʼuma ko kwʼo̩mo̩."
JHN,19,32,"Todule̩ amisoja lewa, oñ ma fʼe-ejodudu e̩re̩ guche̩, kpai e-omune̩ ku ma fʼu kamoli kpai owñ;"
JHN,19,33,"ama abu ku ma le wʼugbo Jisus, ku ma li ka kʼi leku me̩, ma gu e̩re̩-wñ che̩ n."
JHN,19,34,"Iso̩jaʼka muda dʼo̩kwo̩ gwunyʼakolo-wñ, oñ ababale̩ e̩bie̩ kpai omi kwodufu."
JHN,19,35,"E̩ne̩ ki la li mʼibenu-wñ gba me̩, ibenu-wñ kʼi gba le̩ la chʼogbolo, e̩ne̩ le̩ ño̩ chema ka kʼochochi i aka-i, todu kʼame̩ ki ño̩ ke̩do̩no ge̩."
JHN,19,36,"Todu e-kide̩ wache todu kʼo̩la ki dʼef O̩takada O̩la O̩jo̩ ki che̩ kakini, Achiku-wñ okate aguche̩ n."
JHN,19,37,"Oñ o̩la omune̩ ojoji ki dʼef O̩takada O̩la O̩jo̩ ño̩ kakini, Ma afʼeju-ma do e̩ne̩ ku ma dʼe̩wñ gwunyʼu."
JHN,19,38,"Ubi e̩wñ le̩ Jose̩f kʼi kwo Arimatia, (abu kʼi chʼako̩che̩ Jisus kʼi la du maja ef uwñ tod ailo amaJu kʼi ara), i tu Pailati ene todu kʼi mʼoku Jisus du; oñ Pailati je̩. Todule̩ oñ i lewa mʼoku-wñ du."
JHN,19,39,"Niko̩dimus, kʼi wʼugbo wñ odu e̩gba ejodudu le̩, ño̩ ne̩ mur kpai alos ki kpe̩gwa nyʼomune̩ e-kʼe̩bo̩ du ogu me̩lu wa."
JHN,19,40,"Todule̩ ma mʼoku Jisus du oñ ma mʼo̩kpe̩ line̩n du wenyʼu manyʼe̩wñ ki akpo le̩, alu kʼe̩wñ-o̩gu amaJu de̩ ku ma che okuegu taku ma ji."
JHN,19,41,"Ugbo ku ma fʼu kamoli le̩ uche̩ʼka la do̩mo̩; oñ ef uche̩ le̩ oji tito̩ do̩mo̩, e-ku ma ma dʼe̩ne̩ du tʼef uwñ mama ta n."
JHN,19,42,"O̩mo̩ ma du Jisus dachi, tod Emo̩latane̩ e-amaju, todabu kʼoji le̩ cheme̩rʼo̩wo̩."
JHN,20,1,"Oñ o̩jo̩ ejodudu ef o̩jo̩ mebie Me̩ri Magdalini, awa alu oji inajo̩ e̩gba kʼane̩ che̩chubi ta, oñ i li abu ku ma mʼokuta du bʼalu oji te̩."
JHN,20,2,"Todule̩ i fule wʼugbo Saimo̩n Pita kpʼugbo ako̩che̩ omune̩ e-ku Jisus che̩do̩-wñ le̩, oñ i ka ñwu ma kakini, Ma mʼOndu du kwef oji me̩, a la mʼugbo ku ma dʼu te̩ n."
JHN,20,3,"Todule̩ Pita kpʼakoche̩ omune̩ le̩ ledufu, oñ ma lewʼalu oji."
JHN,20,4,"Ama meji la fule kpe̩re̩, ako̩che̩ omune̩ le̩ muda fule tu Pita le, oñ i lewa alu oji ejodudu."
JHN,20,5,"Oñ abu kʼi te̩kpe̩ go, i li o̩kpe̩ le̩ abu kʼi jʼane̩; i muda gudu tejefu n."
JHN,20,6,"Todule̩ Saimo̩n Pita la tʼo̩ ubi awa, oñ i mugudu tef oji, i la li abu kʼo̩kpe̩ line̩n tʼane̩"
JHN,20,7,"kpai ugbogbo ki jʼoji-wñ, kʼi ma la tʼane̩ ugbo o̩kpe̩ le̩ n, i muda chʼe̩che̩ jʼugboʼka ojoji."
JHN,20,8,"E̩gbale̩ tak ako̩che̩ omune̩ e-kʼi wʼugbo oji o̩gba le̩ mugudu tejefu, oñ i fʼu li, i laño̩ do̩rʼochochi."
JHN,20,9,"Todu e̩gbale̩ ma mʼoji O̩takada O̩la O̩jo̩ kʼi kakini, I dukpe̩ kʼowñ ki kwane̩ kwef abo ki ku, ta n."
JHN,20,10,Todule̩ amako̩che̩ ño̩ dabi kwʼo̩mo̩ le tʼo̩ja-ma.
JHN,20,11,"Me̩ri muda dago o̩do̩da oji le̩ araku. Todule̩ abu kʼi do̩mo̩ araku i te̩kpe̩ gʼef oji,"
JHN,20,12,"oñ i li amonuche̩ meji ku ma kʼe̩wñ efufu bʼo̩la ma gugu, oka dʼugbo oji-wñ, oka la dʼugbo e̩re̩-wñ ugbo kʼaño̩la Jisus dachi le̩."
JHN,20,13,"Tak abo le̩ ka ñw u kakini, Onobule̩, e̩wñ chʼe̩ aku? I ka ñwu ma kakini, Todabu ku ma mʼOndu-mi du, u la mʼugbo ku ma dʼowñ te̩ n."
JHN,20,14,"Abu kʼi fʼe-i ka i murida tubi, oñ i li abu ku Jisus dago, i la ma ka ku Jisusi de̩ n."
JHN,20,15,"Jisus ka ñw u kakini, Onobule̩, e̩wñ chʼe̩ aku? E̩ne̩ e̩feju? Owñ le̩, abu kʼi do̩ ka kʼaluche̩ le̩ de̩, ka ñw u kakini, Odu-mi, iche̩wñ kʼuwe̩ nʼe̩ kwʼemi, ka ñwu mi ugbo kʼe̩ dʼowñ te̩, tak omi amʼu du."
JHN,20,16,"Jisus ka ñw u kakini, Me̩ri! Onobule̩ le̩ murida ka ñw u alu Hibru kakini, Raboni, (owñ chʼukakini. Akone̩wñ)."
JHN,20,17,"Jisus ka ñw u kakini, E̩ ki do̩wo̩kado mi n, todu u te̩gu nyʼugbo Ata ta n; e̩ muda alo tʼugbo amo̩maye-mi kʼe̩ ka ñwu ma kakini, Nate̩gu nyʼugbo Ata-mi kpʼAta-me̩, O̩jo̩-mi kpʼO̩jo̩-me̩."
JHN,20,18,"Me̩ri Magdalini le̩ lewa fʼuche̩ je̩rʼamako̩che̩ kakini, U fʼOndu li me̩, kpʼo̩la e̩wñ kʼi ka ñw u le̩."
JHN,20,19,"Todule̩ e̩gba kʼane̩ lo̩ o̩jo̩ le̩, owñ chʼo̩jo̩ ejodudu ef o̩jo̩ mebie abu kʼo̩na ugbo kʼamako̩che̩ jo̩ la chʼe̩re tod ailo amaJu ki aba ma, Jisus lewa dago alumeji, oñ i ka ñwu ma kakini, Ure̩do̩ ki chʼe-me̩."
JHN,20,20,"Tak abu kʼi fʼe-le̩ ka, i dʼo̩wo̩-wñ kpʼakolo-wñ ña ma. Todule̩ amako̩che̩ le̩ yo̩ abu ku ma fʼOndu li."
JHN,20,21,"Todule̩ Jisus ño̩ dabi ka ñwu ma kakini, Ure̩do̩ ki chʼe-me̩; alu kʼAta kpe̩ mi, abe̩le̩ oñ omi akpe̩ me̩ ge̩."
JHN,20,22,"Tak abu kʼi fʼe-le̩ ka i ñmiñmi rʼuma o̩la, i la ka ñwu ma kakini, Me̩ gba Afu Kiafo̩:"
JHN,20,23,"abo du ku me̩ tʼadure-ma no̩ ñwu ma, maku ma tʼo̩ no̩ ñwu ma me̩; e-abo ku me̩ gwo̩nyu maku ma gwo̩nyʼu me̩."
JHN,20,24,"To̩mas, e̩ne̩ʼka ef abo me̩gweji le̩, e̩ne̩ ku ma do̩ ko̩ Ukpejima le̩, la dʼugbo ma e̩gba ku Jisus wa n."
JHN,20,25,"Todule̩ amako̩che̩ kibo̩ ka ñw u kakini, A fʼOndu li me̩. Ama i ka ñwu ma kakini, Iche̩wñ kʼu ma li ame̩ ale ef o̩wo̩-wñ n, kʼu ma la dʼo̩mo̩wʼo̩-mi tunyʼu n; ku ma la dʼo̩wo̩-mi tunyʼakolo-wñ n, i nugbo du kʼu nake̩do̩no n."
JHN,20,26,"Abu kʼo̩jo̩ me̩jo̩ lale amako̩che̩-wñ ño̩ dabi jʼejefu. Tomas la dʼugbo ma. Abu kʼo̩na chʼe̩re Jisus lewa oñ i dago alumeji, tak i kakini, Ure̩do̩ ki chʼe-me̩."
JHN,20,27,"Tak i ka ñwu To̩mas kakini, Dʼo̩mo̩wo̩-we̩ wʼemi, kʼe̩ go o̩wo̩-mi; e̩ ki ño̩ dʼo̩wo̩-we̩ wa kʼe̩ dʼu tunyʼakolo-mi; e̩ ki la mud e̩ne̩ ki ako̩ eke̩do̩no n, chai e̩ne̩ ki ake̩do̩no."
JHN,20,28,"To̩mas dohi oñ i ka ñw u kakini, Ondu-mi kpʼO̩jo̩-mi."
JHN,20,29,"Jisus ka ñw u kakini, Todabu kʼe̩ fʼumi li oñ e̩ ke̩do̩no; abo ku ma ma li mi n, ku ma muda ke̩do̩no gbede."
JHN,20,30,Todule̩ Jisus ño̩ che ujiwe omune̩ wewe eju amako̩che̩-wñ e-ku ma ma kʼolubutu-wñ ef o̩takada kide̩-i n;
JHN,20,31,"ma muda fʼe-i ko̩ todu ku me̩ ki ke̩do̩no kakini, Jisus che Kraist O̩ma O̩jo̩, todu kʼabu ku me̩ la ke̩do̩no ku me̩ ki nʼiñmi ef odu-wñ."
JHN,21,1,Ubi e̩wñ kide̩ Jisus dabi dʼo̩la-wñ tejugede ñw amako̩che̩-wñ o̩l ohimini Taiberias: abu kʼi dʼu tejugede la de̩:
JHN,21,2,"Saimo̩n Pita kpai To̩mas kʼi kʼodu Ukpe̩jima, kpai Natanie̩l kʼi kwo Kena e-Galili kpʼamo̩ma Ze̩be̩di, kpʼabomune̩ meji ef amako̩che̩-wñ jʼugboʼkate."
JHN,21,3,"Saimo̩n Pita ka ñwu ma kakini, Nanyʼakpe̩ja. Ma ka ñw u kakini, Awa kpʼuwe̩ akpe̩re̩. Taku ma ledufu oñ ma kwotʼo̩ko̩; ma la mʼe̩wñ du odu o̩jo̩ le̩ n."
JHN,21,4,Abu kʼo̩jo̩ añwa Jisus la dago eti ohimini; amako̩che̩ muda ma ka ku Jisus de̩ n.
JHN,21,5,"Todule̩ Jisus ka ñwu ma kakini, Abimo̩to̩, me̩ nʼuje̩wñ? Ma dohi ñw u kakini, Ehee."
JHN,21,6,"Oñ i ka ñwu ma kakini, Me̩ rʼiga tʼo̩wo̩ awo̩to̩ o̩ko̩, taku me̩ ali. Todule̩ ma rʼo̩, oñ ma ño̩ bo̩jo̩ ku ma fʼo̩ ge̩ n noj e̩ja ki che̩ko̩-wñ."
JHN,21,7,"Todule̩ ako̩che̩ ku Jisus fe̩do̩ le̩ ka ñwu Pita kakini, Ondu de̩. Todule̩ abu ku Saimo̩n Pita gbo̩ ka kʼOndu de̩, i mʼikagwoji-wñ du lʼago, (todu i tʼo̩la ofo), tak i fʼo̩la-wñ ro̩ tef ohimini."
JHN,21,8,"Amako̩che̩ kibo̩ muda tʼo̩mo̩ko̩ afʼiga e̩ja wa, todu ma jiji rʼane̩ n, i la dab ohibo̩wo̩ o̩gwo̩ko̩."
JHN,21,9,"Todule̩ abu ku ma mudachi tʼane̩, ma li una ige̩ ane̩ o̩mo̩ kʼe̩ja jʼoji-wñ kpai akala."
JHN,21,10,"Jisus ka ñwu ma kakini, Me̩ kʼe̩ja egini kwef e̩ja ku me̩ mu fa-i le̩ wa."
JHN,21,11,"Todule̩ Saimo̩n Pita kwo̩tʼo̩ko̩ oñ i fʼiga le̩ fa wʼane̩, ame̩ja lile oli me̩ta nyoke me̩ta che̩ko̩-wñ; abu ku ma chaka chewewe iga le̩ jada n."
JHN,21,12,"Jisus ka ñwu ma kakini, Me̩ lewa kpucho̩. E̩ne̩ du ef amako̩che̩ le̩ la gbe̩do̩ tʼowñ ene kakini, E̩ne̩ uwe̩ che n, abu ku ma chema ka kʼOndu de̩."
JHN,21,13,"Jisus lewa oñ i mʼakala le̩ gba, i mʼu du ñwu ma, kpai e̩ja egini, abe̩le̩ ge̩."
JHN,21,14,E-le̩ mud onu e̩ke̩ta ku Jisus kwotejugede ñw amako̩che̩-wñ abu kʼi dajikwane̩ kwef abo ki ku.
JHN,21,15,"Todule̩ e̩gba ku ma fʼucho̩ kpa, Jisus ka ñwu Saimo̩n Pita kakini, Saimo̩n, o̩ma Jo̩n, e̩ fe̩do̩ mi tʼabo ki jo̩-i le? I ka ñw u kakini, I-i, Ondu; e̩ chema ka kʼu nache̩do̩ we̩. I ka ñw u kakini, Kʼe̩wñ ñw amala-mi je̩."
JHN,21,16,"I dabi ka ñw u onu ekeji kakini, Saimo̩n, o̩ma Jo̩n, e̩ fe̩do̩ mi? I ka ñw u kakini, I-i, Ondu, e̩ chema ka kʼu nache̩do̩ we̩. I ka ñw u kakini, Dejutʼamala-mi."
JHN,21,17,"I ka ñw u onu e̩ke̩ta kakini, Saimo̩n, o̩ma Jo̩n, e̩ che̩do̩ mi? Pita chʼe̩do̩dudu todabu kʼi ka ñw u onu e̩ke̩ta le̩ kakini, E̩ che̩do̩ mi? Oñ i ka ñw u kakini, Ondu, uwe̩ chema e̩wñ du; uwe̩ chema ka kʼu nache̩do̩ we̩. Jisus ka ñw u kakini, Kʼuje̩wñ ñw amala-mi."
JHN,21,18,"Ami, ami, naka ñw e̩ kakini, E̩gba kʼe̩ chʼimo̩to̩ e̩ dʼe̩wñ lʼo̩la-we̩ ago de̩, ugbo du ki la dʼuwe̩ e̩do̩ e̩ tale e̩gbale̩; ama e̩gba kʼe̩ gbo uwe̩ anʼo̩wo̩-we̩ dala oñ e̩nomune̩ adʼe̩wñ lʼuwe̩ ago de, tak i adʼuwe̩ nyʼugbo ki ma dʼuwe̩ e̩do̩ n."
JHN,21,19,"I la ka e-le̩ ki chʼujiwe alu kʼuku kʼi aku kʼi adojima ñw O̩jo̩ ade̩. Tak abu kʼi f ʼe-kide̩ ka i ka ñw u kakini, Tʼumi ubi."
JHN,21,20,"Pita murida, oñ i li ako̩che̩ ku Jisus fe̩do̩ le̩ kʼi tʼo̩ ubi, owñ chʼe̩ne̩ ki ño̩ chubiyʼagbe̩do̩-wñ e̩gba o̩je̩-o̩kpane̩ le̩, kʼi la ka ñw u kakini, Ondu, e̩ne̩ chʼe̩ne̩ ki adʼuwe̩ ñw amone̩ mu?"
JHN,21,21,"Todule̩ abu ku Pita fʼe̩ne̩ le̩ li i ka ñwu Jisus kakini, Ondu, owñ-i fa?"
JHN,21,22,"Jisus ka ñw u kakini, Iche̩wñ ki dʼumi e̩do̩ kʼi gugu gbogbo tak u wa, o̩wo̩-we̩ do̩? Uwe̩ ki tʼumi ubi."
JHN,21,23,"Todule̩ o̩la le̩ kwodufu tef amo̩maye le̩ kakini, Ako̩che̩ kide̩ aku n; Jisus muda aka ñw u ka kʼi aku n in, chai, Iche̩wñ ki dʼumi e̩do̩ kʼi gugu gbogbo tak u wa, o̩wo̩-we̩ do̩?"
JHN,21,24,"Owñ le̩ chʼako̩che̩ kʼi agba e̩wñ-i ibenu, kʼi la fʼe̩wñ-i ko̩ rʼef o̩takada; a la ma ka kʼibenu kʼi agba chʼochochi."
JHN,21,25,"E̩wñ omune̩ wewe ku Jisus che la ño̩ do̩mo̩ ge̩; iche̩wñ ku ma fʼe̩wñ le̩ ko̩ rʼef o̩takada okoka, eju-mi ile̩-i ma anʼuña bʼo̩takada ku ma ko̩ le̩ jo̩ n."
ACT,1,1,"O̩la kʼu lo nyʼo̩takada o̩gbo̩gba le̩, O Teo̩filo̩s, chʼo̩la e̩wñ du ki Jisus chane̩ eche kpai ekʼone̩,"
ACT,1,2,"gbogbo wʼo̩jo̩ ku ma mʼowñ gba tʼate̩, abu kʼi fʼuko̩ te̩ lef Afu Kiafo̩ ñw ame̩nukpuche̩ kʼi chi ma."
ACT,1,3,"Abu kʼi fʼuwa le̩ li kpa i ño̩ dʼudeju o̩la-wñ te̩ ñwu ma go ef e̩wñ ijali wewe ki ma nʼiñwa n. Ma liʼu gbogbo o̩jo̩ o̩gbo̩ meji, i la nʼe̩wñ ojane̩ O̩jo̩ aka."
ACT,1,4,"Oñ abu kʼi de̩ kpenyʼuma, i ñwa ñwu ma ku ma we ekwo bi Je̩rusale̩m te̩, ku ma muda gugu anede e̩wñ kʼAta kʼo̩la-wñ tane̩, owñ chʼe-ku me̩ gbo̩ ugbo-mi le̩, i ka."
ACT,1,5,Todu Jo̩n chʼone̩ baptism ef omiofo ochochi; ma muda ache me̩ baptism ef Afu Kiafo̩ ofeje-i.
ACT,1,6,"Todule̩ abu ku ma wa jo̩ le̩ ma tʼowñ ene kakini, Ondu, iko-i oñ e̩ dʼo̩fe̩ ojane̩ Israe̩l dabi tʼe̩gu ñwu ma?"
ACT,1,7,"I ka ñwu ma kakini, Ema iko e̩wñ kpai ewo e̩wñ kʼAta du tef o̩da e-wñ ame̩ nʼe-le̩ n."
ACT,1,8,"Me̩ muda agba ukpahiu e̩gba kʼAfu Kiafo̩ lewa bʼume̩ ma, tak ame̩ achʼame̩nibenu-mi Je̩rusale̩m kpai Judia kpai Samaria chaka kpai gbogbo wʼukade ane̩ ile̩."
ACT,1,9,"Tak abu kʼi fʼo̩la-i ka, abu ku ma lʼagʼo, ma mʼu du le tʼate̩, oñ akpaʼka mʼowñ gba bʼuma eju te̩."
ACT,1,10,"Oñ abu kʼi alo ku ma jʼakejurʼojale chii, me̩ go, aboke̩le̩ meji ku ma kʼe̩wñ efufu bʼo̩la ma la dago kpenyu ma;"
ACT,1,11,"oñ abo le̩ kakini, Aboke̩le̩ Galili, e̩wñ chi ku me̩ dago ago ojale-i? Jisus ku ma mugba bʼume̩ eju te̩ tef ojale-i, alu ku me̩ liʼu abu kʼi alo tef ojale, abe̩le̩ i awa ge̩."
ACT,1,12,"E̩gba le̩ ma kwʼugbo uwo ku ma do̩ ko̩ e-O̩lif le̩ dabi wa Je̩rusale̩m. Uwo le̩ la me̩ru Je̩rusale̩m, ule̩-wñ chʼule̩ o̩jo̩ uñmiʼka."
ACT,1,13,"Oñ e̩gba ku ma mʼu gudu wʼo̩mo̩ ma mute̩gu nyʼunyi ojale ugbo ku ma gugu le̩, owñ che Pita kpai Jo̩n kpai Jeme̩s kpai Anduru, Filip kpai Tomas, Barto̩lomiu kpai Matiu, Jeme̩s e-Alfio̩s kpai Saimo̩n Zelo̩tes, kpai Judas e-Jeme̩s."
ACT,1,14,"Abo-i chaka nʼibe kate jʼakute̩ adua eche manyʼabobule̩ kpai Meri, iye Jisus, manyʼamo̩maye-wñ ge̩."
ACT,1,15,"Tak iko o̩jo̩ kʼa ka-i Pita kwodago alumeji amo̩maye le̩ (uwewe odu one̩ ku ma jʼugbo kate le̩ dab o̩gbo̩ me̩fa) Pita kakini,"
ACT,1,16,"Abo̩ke̩le̩, amo̩maye, i dukpe̩ kʼO̩takada O̩la O̩jo̩ ki che̩ kpa, owñ chʼo̩la Judas kʼi dʼo̩na ña abo ku ma fi Jisus mu kʼAfu Kiafo̩ ka o̩gbo̩gba lef alu Defid le̩."
ACT,1,17,"Todu ma fʼowñ kaluka tʼefu-wa, i laño̩ mʼukpe̩-wñ ef e̩wñ-eche-ñw one̩-i gba."
ACT,1,18,"Todule̩ owñ le̩ fʼane̩ʼka ne̩ ñw o̩la-wñ kwef uro̩me̩ uji-wñ le̩; tak i fʼoji da nyʼane̩, efu-wñ ka kpa! oñ ifu-wñ chaka muke̩che̩ dufu."
ACT,1,19,"Abo du ku ma dodo Je̩rusale̩m la gbʼo̩: todabe̩le̩ ma dʼodu ane̩ le̩ ko̩ Ake̩ldama alʼichi e-ma, owñ chʼAne̩ E̩bie̩."
ACT,1,20,"Todu i che̩ko̩tane̩ ef o̩takada Eli Eko̩ DʼO̩jo̩ kakini,"
ACT,1,21,Todule̩ i dukpe̩ kʼe̩ne̩ʼka ef aboke̩le̩ ku ma lebʼuwa e̩gba du abu ki Ondu Jisus lelo lewa efu-wa
ACT,1,22,"akwʼe̩gba baptism e-Jo̩n gbogbo wʼo̩jo̩ ku ma mʼowñ gba tʼate̩ bʼuwa te̩ le̩, kʼi mud e̩nibe̩nu udajikwane̩-wñ manyʼawa."
ACT,1,23,"Taku ma kʼone̩ meji jo̩, owñ che Jose̩f ku ma ño̩ do̩ ko̩ Barsabas, e-ku ma hiodu Justus, kpai Matias."
ACT,1,24,"Oñ ef adua ku ma che ma kakini, Uwe̩, Ondu, kʼe̩ chema ef e̩do̩ e̩ne̩ du, ef abo meji-i e̩ duña wa e̩ne̩ kʼuwe̩ chi,"
ACT,1,25,kʼi mʼuña e̩wñ-eche-ñw one̩ kpai uko̩lo̩ e̩nukpuche̩ e-ki Judas ñwa bʼo̩ te̩ kʼi le tʼuña e-wñ gba.
ACT,1,26,"Taku ma kʼama meji ne, ma fʼanya ro̩, oñ anya fi Matias je̩. Taku ma fʼu kaluka tef ame̩nukpuche̩ me̩gwaka le̩."
ACT,2,1,Oñ abu kʼo̩jo̩ e̩kʼooje-wñ jo̩ o̩chaka-ma jʼugbo kate.
ACT,2,2,Oñ achigili iche̩ che kwef ojale dabe̩ne̩ kʼafu ki aju gbo gbo gbo ane̩ wa. I la ko̩ ef unyi ugbo ku ma gugu le̩ chaka.
ACT,2,3,"Tak ukpalu ki chʼe̩kpana meji eji, dabe̩ne̩ kʼe-una, kwotejugede ñwu ma. I la kwogugu oji-ma okoke."
ACT,2,4,"Oñ o̩chn-ka-ma che̩ko̩ ñw Afu Kiafo̩, taku ma chane̩ eko̩la ichi omune̩ omune̩ dabalu kʼAfu le̩ du ñwu ma ku ma ka dufu."
ACT,2,5,AmaJu iche̩ka la dodo Je̩rusale̩m ku ma chʼaboke̩le̩ ku ma himama O̩jo̩ ku ma kwʼugbo abo uche̩ichi du ku ma jʼo̩gane̩ ojale-i wa jo̩ le̩.
ACT,2,6,Oñ abu kʼiche̩-i wate̩ ugwe̩ko̩ amone̩ le̩ wa jʼugbo kate. Ibe-ma la dajugu todabu kʼe̩ne̩ne̩ne̩ne̩ gbo̩ abu ku ma jʼako̩la ichi e-wñ onugo.
ACT,2,7,"Awuwu la fu ma mu, oñ ma kwoyaye kakini, Me̩ go ta, abo ku ma jʼako̩la-i du chʼabo Galili jo̩ le̩ n?"
ACT,2,8,Mak abile kʼe̩ne̩ne̩ne̩ne̩-wa agbo̩ ef ichi e-wa ku ma bi wa efu-wñ ke?
ACT,2,9,"Abo Partia kpai Me̩dia kpai Ilam kpai abo ku ma dodo Me̩sopo̩temia, kpai Judia, kpai Kapadosia, Ponto̩s kpai Esia."
ACT,2,10,"Tʼabo Frigia kpai Pamfilia, kpai Ijipti kpai ojane̩ Libia ugbo ki te̩ kado Sairini, kpai abononojo Rom ku ma gugu emi, tʼamaJu tʼabo ku ma tefu-ma,"
ACT,2,11,"abo Krit kpai abo Arabia, a agbo̩ abu ku ma jʼako̩la e̩wñ inaina e-O̩jo̩ alichi-wa."
ACT,2,12,"Oñ awuwu fʼo̩chaka-ma mu, i la fitu ma tabale. Ma ka ñw omune̩ kakini, E-i chʼe̩wñ ta?"
ACT,2,13,"Ama abomune̩ ojoji dokanyi rʼuma oji, ma kakini, Iwain etito̩ kʼuma efu-i."
ACT,2,14,"Pita muda hi dago manyʼamame̩gwaka le̩, i dʼomu-wñ dago oñ i gwʼo̩la jane̩ ñwu ma kakini, Aboke̩le̩ Judia kpai ame̩ ku me̩ dodo Je̩rusale̩m chaka, me̩ ki mʼe-kide̩, me̩ ki laño̩ netirʼe̩wñ kʼu naka-i."
ACT,2,15,"Todu i chʼo̩te̩ mu abo̩-i alu kʼame̩ do̩ le̩ n, todu auwa e̩ke̩ta kʼo̩jo̩ ñwa de̩ ta."
ACT,2,16,"E̩wñ-i muda chʼe-ku ma ka lefu Joe̩l akache̩ le̩ kakini,"
ACT,2,17,"O̩jo̩ kakini, Ab i la ade̩ adiko o̩jo̩ otitala le̩ de̩,"
ACT,2,18,u lañʼadʼAfu-mi danyu amadu-mi e̩ne̩ke̩le̩ kpai onobule̩ oji
ACT,2,19,"Tak u nakʼe̩wñ uno̩ jo̩ ojale ate̩-i,"
ACT,2,20,"Olu arida e̩chubi, ochu la arida e̩bie̩,"
ACT,2,21,I la ade̩ kʼama ajadu e̩ne̩ du kʼi akwado̩ odu Ondu.
ACT,2,22,"Aboke̩le̩, abo Israe̩l, me̩ nagbʼo̩la-i kakini, Jisus e̩ne̩ Nazare̩t, e̩ne̩ke̩le̩ kʼO̩jo̩ du ña me̩ pee lugbo uko̩lo̩ ukpahiu kpai e̩wñ uno̩ kpai ujiwe e-kʼO̩jo̩ che lef uwñ alumeji-me̩ le̩, alu kʼame̩ onugo ma;"
ACT,2,23,"owñ, ku ma mudu te̩ ñwu ma alu kʼuneku O̩jo̩ date̩, kpai alu kʼO̩jo̩ fuma tane̩, ame̩ nʼo̩wo̩ ame̩nugbite̩re̩ fʼu kaba mʼoli, me̩ la fʼu kpa ku:"
ACT,2,24,"O̩jo̩ mʼu du kwane̩, abu kʼi mʼiwo̩ e-uku tu, todabu ki ma nʼugbo du kʼe̩wñ le̩ ma neke gwo̩nyʼowñ n."
ACT,2,25,"Todu Defid nʼo̩la-wñ aka kakini,"
ACT,2,26,"Lef e-le̩ e̩do̩-mi bo̩, oñ ukpalu-mi kwogwoguyo̩;"
ACT,2,27,"todabu kʼe̩ ma jʼatʼonugo-mi no̩ ñw o̩jegu n,"
ACT,2,28,E̩ je̩ ñw mi fʼo̩na o̩na iñmi ma me̩;
ACT,2,29,"Aboke̩le̩, amo̩maye-mi, u neke ka o̩la Defid, o̩ra-wa le̩ ñw me̩ pee, ka kʼi leku, ma ño̩ mʼu du ji, ojinoji-wñ la dʼugbo wa gbogbo tʼeñini-i."
ACT,2,30,"Todule̩, abu kʼi chʼakache̩, kʼi la ma ka kʼO̩jo̩ fugo̩ ñw u ka kʼi adʼugbe̩ uta-wñʼka gugu oj ede-wñ:"
ACT,2,31,"abu kʼi fʼe-le̩ li tane̩, i fʼo̩la udajikwane̩ Kraisti ka kakini, Ma tʼo̩ no̩ tʼef o̩jegu n, o̩re̩la-wñ la li e̩che̩ n."
ACT,2,32,"O̩jo̩ du Jisusi kide̩ dajikwane̩, o̩chaka-wa chʼame̩nibenu e-le̩."
ACT,2,33,"Todule̩ abu kʼo̩wo̩ awo̩to̩ O̩jo̩ dʼowñ dago atate̩, kʼi laño̩ gba Afu Kiafo̩ ku ma katane̩ le̩ ugbo O̩jo̩ Ata, i fʼe̩wñ ku me̩ li ku me̩ la gbo̩ dafo-i."
ACT,2,34,"Todu i che Defid te̩gu nyʼefojale n, owñ muda kakini,"
ACT,2,35,gbogbo tak u kʼame̩nebi-we̩ chʼuke̩re̩no e̩re̩-we̩.
ACT,2,36,"Todule̩ abo unyi Israe̩l du ki ma o̩kpaka-wñ kakini, O̩jo̩ mu Jisus kʼame̩ du kamoli le̩ du che Ondu kpai Kraist, ejeji-wñ."
ACT,2,37,"Oñ abu ku ma gbo i gwunyʼuma e̩do̩, taku ma ka ñw Pita kpʼame̩nukpuche̩ kibo̩ kakini, Aboke̩le̩, amo̩maye-wa, abʼa ache?"
ACT,2,38,"Oñ Pita ka ñw ma kakini, Me̩ ribeda, kʼe̩ne̩ne̩ne̩ne̩-me̩ ki nache baptism ef odu Jisusi Kraisti, ku ma tʼadure-me̩ no̩ taku me̩ agbʼAfu Kiafo̩ ele."
ACT,2,39,"Todu ame̩ ma kʼo̩la le̩ tane̩ ñwu, kpai amo̩ma-me̩ kpai abo du ku ma jʼo̩najiji, owñ chʼaluka one̩ du kʼOndu O̩jo̩-wa ado̩wʼugbo-wñ."
ACT,2,40,"I ño̩ nʼo̩la omune̩ wewe gbʼibenu nyo̩nyo̩, i laño̩ kute̩ ma kakini, Me̩ fʼo̩la-me̩ jadu bʼo̩gba e̩go̩-i te̩."
ACT,2,41,Abe̩le̩ abo ku ma yo̩ ñw o̩la-wñ fu baptism che: oñ onugo one̩ ku ma du tʼo̩ o̩jo̩ le̩ dabe̩ne̩ kʼo̩gwo̩ko̩ me̩gwe̩lu.
ACT,2,42,Oñ ma jʼakute̩ uko̩-o̩la ame̩nukpuche̩ kpai uta-ma eta kpai akala ebu kpai adua eche.
ACT,2,43,Oñ ailo lewa fʼonugo e̩ne̩ du mu: uno̩ kpai ujiwe wewe la wache lef ame̩nukpuche.
ACT,2,44,"Oñ amake̩do̩no chaka jʼugbo kate, e̩wñ du ku ma la ne̩ mud e-o̩de̩de̩-ma;"
ACT,2,45,"taku ma mʼane̩-ma kpai idu-ma ko ta, oñ ma fʼu kpe̩rʼo̩chaka amone̩, alu kʼeku-wñ aku e̩ne̩ du."
ACT,2,46,"O̩jo̩ñwa o̩jo̩ñwa ma kute̩ ibe kate ene̩ ajʼef unyi O̩jo̩ kpai akala ebu unyi unyi, ma nʼuje̩wñ-ma aje̩ ef egwoguyo̩ kpai e̩do̩ foo,"
ACT,2,47,"ma jʼañwulo̩ O̩jo̩, o̩gbo̩ amone̩ du la li uma eju. Oñ Ondu na kʼabo kʼi nʼajadu le̩ manyʼuma o̩jo̩ñwa o̩jo̩ñwa."
ACT,3,1,"Oñ Pita kpai Jo̩n jʼate̩gu nyʼunyi O̩jo̩ e̩gba auwa adua, owñ chʼauwa e̩ke̩la."
ACT,3,2,"Oñ ma nʼe̩ne̩ʼka kʼi chʼe̩no̩lo̩ kwefu wʼile̩ alale, ku ma dʼu dachi unyi O̩jo̩ ugbo alugbo̩na ku ma do̩ kʼAlifia o̩jo̩ñwa o̩jo̩ñwa kʼi bi abo ku ma nyʼef unyi O̩jo̩ ebi ejumomi."
ACT,3,3,"Abu kʼe̩ne̩ le̩ li ki Pita kpai Jo̩n ache ku ma nyʼef unyi O̩jo̩, i bi e̩wñ ejumomi."
ACT,3,4,"Oñ Pita kejurʼu manyu Jo̩n, i kakini, Go wa."
ACT,3,5,I la dibete̩ ma abu kʼi neju ka kʼi agba e̩wñʼka ugbo ma.
ACT,3,6,"Ama Pita kakini, I chʼajifa kpai o̩jamalia i de̩ ñwu mi n; ama e̩wñ kʼu ne̩ e-le̩ nadu ñw e̩. Ef odu Jisus Kraisti, e̩ne̩ Nazare̩t le̩, lule̩ ke."
ACT,3,7,"Tak abu kʼi gwo̩nyu wñ o̩wo̩ awo̩to̩ i mʼu du kwane̩: oñ e̩re̩re̩ le̩, e̩re̩-wñ kpai iko e̩re̩-wñ fʼukpahiu ne̩."
ACT,3,8,"Tak i muro̩ dago, oñ i nalule̩; tak owñ kpaʼama mugudu tef unyi O̩jo̩, i nʼule̩ ale, i naroko, i nañwulo̩ O̩jo̩."
ACT,3,9,Amone̩ le̩ du la li owñ abu kʼi alule̩ kʼi añwulo̩ O̩jo̩.
ACT,3,10,"Oñ ma mejumʼowñ, kʼowñ chʼe̩ne̩ ki te̩tagugu alaku Alifia e-unyi O̩jo̩ le̩ tod e̩wñ ejumomi; tak e̩gahi kpʼawuwu fʼuma mu noj e̩wñ ki wa che o̩la-wñ."
ACT,3,11,"Oñ abu kʼi nagwo̩nyu Pita kpai Jo̩n, amone̩ le̩ chaka fule nyʼugbo ma ef atakpa ku ma do̩ kʼe-So̩lo̩mo̩n le̩, e̩gahi fʼuma mu tabale."
ACT,3,12,"Oñ abu ki Pita li i dʼohi ñw amone̩ le̩ kakini, Aboke̩le̩ Israe̩l, e̩wñ chi ku me̩ yaye e̩wñ-i? e̩wñ chi ku me̩ la mʼeju-me̩ korʼawa dabe̩ne̩ ki chʼukpahiu e-wa, abe̩k e̩do̩ kʼawa kparʼO̩jo̩ oñ a ne̩ che kʼowñ alule̩-i?"
ACT,3,13,"O̩jo̩ Ebraham kpai Aise̩k kpai Jeko̩b, O̩jo̩ e-amata-wa le̩, mʼojima du ñw imo̩to̩-wñ Jisus kʼame̩ mʼu du ñw ma mu, kʼame̩ laño̩ fʼaire̩-wñ re̩ o̩gba Pailat abu kʼi fuñwa ka kʼi atʼowñ no̩ tane̩."
ACT,3,14,"Ame̩ muda fʼaire̩ E̩ne̩ Kiafo̩ kpʼE̩no̩kpakpa le̩ re̩, oñ me̩ bi e̩ne̩ke̩le̩ ki chʼakpone̩ ku ma du chʼume̩ ele."
ACT,3,15,Me̩ la fʼUchane̩ e-iñmi kpa; owñ le̩ O̩jo̩ mʼu du kwane̩ kwef abo ki ku; awa la chʼame̩-nibenu e-le̩.
ACT,3,16,"Oñ noj e̩do̩ ekonʼodu-wñ, odu-wñ le̩ mʼugbiti du ñw e̩ne̩ ku me̩ li ku me̩ ño̩ ma-i. E̩do̩ eko̩no ki do̩mo̩ lef owñ le̩ la du ñw e̩ne̩-i ki mufu kpa eju-me̩ chaka."
ACT,3,17,"Amo̩maye-mi, u la chema fai ka kʼugbo ema kʼame̩ ma ma n, oñ me̩ che le̩, abe̩le̩ amagboji-me̩ ño̩ che duu."
ACT,3,18,"Ama e̩wñ kʼO̩jo̩ kʼo̩la-wñ tane̩ lef alu amakache̩ du ka ki Kraisti-wñ a li uwa-wñ, abe̩le i la je̩ ñw u che̩."
ACT,3,19,"Todule̩ me̩ naribeda, me̩ ki la rida to̩ kʼama ki fʼadure-me̩ kpalu, todu kʼiko iko o̩la eruko ki kwʼo̩gba Ondu wa:"
ACT,3,20,"kʼi laño̩ fi Kraisti kʼi dute̩ ñw me̩ o̩gbo̩gba le̩ kpuche̩ wa, owñ che Jisus:"
ACT,3,21,"e-kʼefojale agbʼo̩ tila gbogbo wʼiko iko ku ma kʼe̩wñ du dabi jʼiko iko, owñ chʼe-kʼO̩jo̩ kʼo̩la-wñ lef alu amakache̩-wñ kiafo̩ kwʼigbegbele."
ACT,3,22,"Ochochi, Mose̩s kakini, Ondu O̩jo̩ adʼakache̩ kʼi dab omi kwane̩ kwef amo̩maye-me̩ ñwu me̩; owñ le̩ me̩ anetiru ugbo e̩wñ du ki che kʼi ako̩la ñwu me̩."
ACT,3,23,"I la ade̩ ka kʼonugo one̩ du ki ma anetiru akache̩ kide̩ n, e̩ne̩ le̩ achile̩che̩ bʼef amone̩-i te̩."
ACT,3,24,"Ochochi, amakache̩ du akwe̩gba Samiue̩l kpai abo ku ma ro̩nʼo, aluka one̩ ki ko̩la du laño̩ nʼo̩la adiko o̩jo̩ kide̩ aka."
ACT,3,25,"Ame̩ chʼamo̩ma amakache̩ kpai alo kʼO̩jo̩ kpe̩ kpai amata-me̩ kʼi ka ñw Ebraham kakini, Oñ ef ugbe̩-we̩ o̩lo̩pu o̩lo̩pu abʼile̩ du ali e̩nyo̩."
ACT,3,26,Abu kʼO̩jo̩ mʼimo̩to̩-wñ le̩ du daji kwane̩ i fʼowñ kpuche̩ rʼume̩ ejodudu kʼi de̩nyo̩ ñwu me̩ ef erida kʼi arʼe̩ne̩ne̩ne̩ne̩-me̩ da bʼe̩wñ bibi-me̩ te̩.
ACT,4,1,"Oñ abu ku ma jʼako̩la ñw amone̩, amatama kpai agboji amadide unyi O̩jo̩ kpai amaSadiusi lewa bano ma,"
ACT,4,2,"i wo̩ ma todu ku ma ko̩ amone̩ e̩wñ, ku ma laño̩ dʼo̩la udajikwane̩ efu Jisusi kwef abo ki ku kpogo."
ACT,4,3,Taku ma dʼo̩wo̩ do ma oñ ma ko ma nyʼide gbogbo nyʼo̩na: todu ane̩ lo̩ me̩.
ACT,4,4,Amone̩ wewe kuma gbʼo̩la le̩ la ke̩do̩no: oñ aluka aboke̩le̩-ma lewa i dab icham me̩fa nyʼo̩gwo̩ko̩.
ACT,4,5,"I lewa, o̩jo̩ñwa-wñ, ame̩nuto̩gba-ma kpʼabogijo kpʼamako̩takada wa jʼugbo kate Je̩rusale̩m;"
ACT,4,6,"kpʼAnas, kʼi chʼagboji amatama, kpai Kayafas kpai Jo̩n kpʼAle̩ksanda kpʼe̩ne̩ du ki chʼefu atama ogijo le̩."
ACT,4,7,"Oñ abu ku ma ko ma dago alumeji ma chane̩ egwili kakini, Ef ukpahiu e̩wñ, abe̩k ef odu e̩ne̩ oñ me̩ che e̩wñ-i?"
ACT,4,8,"E̩gbale̩ Pita kʼi kpe̩ko̩ ñw Afu Kiafo̩ ka ñw ma kakini, Ame̩, ame̩nuto̩gba amone̩ kpʼabogijo,"
ACT,4,9,"iche̩wñ kʼame̩ jʼagwili wa eñini-i tod uko̩lo̩ e̩nyo̩ ki che o̩la e̩ne̩gbo-i, ef e̩wñ ki che ku ma fʼowñ jadu;"
ACT,4,10,"o̩chaka-me̩ kpʼabo Israe̩l chaka ki ma kakini, Ef odu Jisusi Kraisti e̩ne̩ Nazare̩t kʼame̩ mʼu du kamoli, kʼO̩jo̩ la mʼu du kwane̩ kwef abo ki ku, ef owñ le̩ oñ e̩ne̩-i dago o̩gba-me̩ o̩lafia-i."
ACT,4,11,Owñ le̩ chʼokuta kʼame̩ amakunyi do̩rʼibe̩te̩ kʼi la mud ukpoji alo.
ACT,4,12,I la nʼe̩nomune̩ kʼujadu dʼef uwñ n; todu i nʼodu omune̩ ojoji du o̩gane̩ ojale-i ku ma dʼu te̩ ef amone̩ ki dʼugbo ku ma ajadu wa ef uwñ n.
ACT,4,13,"Oñ abu ku ma li eju-e̩gbo Pita kpai Jo̩n, ku ma laño̩ ma ka kʼabo le̩ mʼo̩takada n kʼamo̩talaka ma che, ma kwoyaye; ma la mejuma ma ka kʼama te̩tedʼugbo Jisus."
ACT,4,14,"Oñ abu ku ma li e̩ne̩ ku ma fʼo̩ga-wñ che le̩ kʼi dago kpʼama, i nʼugbo du ku ma ako̩la nyʼu n."
ACT,4,15,"Ama abu ku ma je̩ ñw ma kwʼef ujeju abo̩hiala le̩ tʼo̩do̩da, oñ ma kwolo̩la kpʼomune̩,"
ACT,4,16,"kakini, E̩wñ a ache abo-i taa? todu Amone̩ ma ka kʼujiwe wache lʼef uma le̩, i la kwotejugede ñw abo du ku ma dodo Je̩rusale̩m; a la neke re̩ n."
ACT,4,17,"Ama todu kʼi we ekpatuka nyo̩gba tule ef amone̩-i, efo̩ko̩ a afo̩ko̩ ma ku ma we eko̩la ef odu-i ñw e̩ne̩ du ate̩to̩gba-i."
ACT,4,18,"Taku ma fʼuma do̩ wa, ma ka ñw ma ku ma we eka kpʼekʼone̩ ef odu Jisusi-i kilikili."
ACT,4,19,"Pita kpai Jo̩n muda dohi ñw ma kakini, Abe̩k i chʼo̩kpakpa eju O̩jo̩ kʼa netirʼame̩ tʼO̩jo̩ le, me̩ go!"
ACT,4,20,todu e̩wñ kʼa li kpʼe̩wñ kʼa gbo̩ a neke we eka n.
ACT,4,21,"Oñ abu ku ma ño̩ fo̩ko̩ ma, ma tʼuma no̩, abu ku ma ma li uña ebʼudu ñw ma n, todu amone̩ le̩; todu amone̩ du dojima ñw O̩jo̩ noj e̩wñ ki wache le̩."
ACT,4,22,Todu o̩do̩ e̩ne̩ kʼujiwe o̩ga eche kpa kide̩ wa che o̩la-wñ tʼo̩do̩ o̩gbo̩ meji le.
ACT,4,23,"Abu ku ma la tʼuma no̩ ma lewa ugbo abo e-ma, oñ ma mʼe-du kʼamagboji amatama kpai abogijo ka duka ñwu ma."
ACT,4,24,"Oñ abu ku ma gbo̩ ibe-ma mud okate, ma fʼomu-ma ka ñw O̩jo̩, ma kakini, Ondu Onu, uwe̩ kʼe̩ che efojale kpai ane̩-ile̩ kpai ohimini kpai e̩wñ du ki jʼef uwñ:"
ACT,4,25,"kʼe̩ ka lef Afu Kiafo̩ lef alu Defid, imo̩to̩-we̩ ata-wa le̩, kakini,"
ACT,4,26,"Amonu ane̩-ile̩ kwotala jo̩,"
ACT,4,27,"Todu ochochi, He̩ro̩d kpai Po̩ntius Pailat manyʼabo uche̩ichi kpai abo Israe̩l wajo̩ ef ewo kide̩-i ako bʼimo̩to̩-we̩ kiafo̩ Jisus kʼe̩ bʼekpo tʼo̩ oji le,"
ACT,4,28,ku ma che e̩wñ du kʼo̩wo̩-we̩ kpai uneku-we̩ date̩ tane̩ kʼi wache.
ACT,4,29,"Fai ge̩, Ondu, e̩ nago efo̩ko̩ ku ma jʼafo̩ko̩-i, kʼe̩ du ñw amadu-we̩ ku ma nʼeju e̩gbo ogbolo adʼo̩la-we̩ ka,"
ACT,4,30,"abu kʼe̩ nʼo̩wo̩-we̩ dala kʼe̩ chʼo̩ga kpa; kʼujiwe kpai uno̩ ki wa che lef odu Jisus, imo̩to̩-we̩ kiafo̩."
ACT,4,31,"Tak abu ma fʼo̩ko̩-ma gba bʼo̩, uña ugbo ku ma wa jʼef uwñ le̩ kwomiejo; tak Afu Kiafo̩ che̩kʼef uma chaka, oñ ma nʼeju e̩gbo akʼo̩lO̩jo̩."
ACT,4,32,Oñ e̩do̩ ugwe̩ko̩ amone̩ ku ma ke̩do̩no le̩ kpʼonugo-ma chʼoka; i la nʼe̩ne̩ kate kʼi ka kʼe̩wñ kʼi ne̩ chʼe-wñ o̩to̩to̩la-wñ n; e̩wñ du la chʼe-ma de̩de̩.
ACT,4,33,Oñ ame̩nukpuche̩ nʼukpahiu nana agbʼudajikwane̩ Ondu Jisus ibenu; ufe̩de̩nyo̩ liie la bʼo̩chaka-ma ma.
ACT,4,34,"Todu e̩ne̩ du ki Iʼubie̩ la dʼef uma n: todu e̩ne̩ du kʼi nʼane̩ abe̩k unyi mʼu ko ta, oñ i mʼo̩ko̩ e̩wñ du kʼi ta le̩ ko wa,"
ACT,4,35,"i la mʼu ko jʼe̩re̩ ame̩nukpuche̩, oñ ma kpe̩ ñw e̩ne̩ne̩ne̩ne̩ alu kʼeku e̩wñ akwʼu."
ACT,4,36,"Oñ Jose̩f, e̩ne̩ Lifai ku ma bi Saipro̩s, kʼame̩nukpuche̩ hiodu ko Barnabas (ku ma jomudechi ka kʼO̩ma Ugbe̩do̩)"
ACT,4,37,"abu kʼi chenʼane̩ uche̩ i mʼu du ta, oñ i mʼo̩ko̩-wñ ko wa jʼane̩ e̩re̩ ame̩nukpuche̩."
ACT,5,1,"Ama e̩ne̩ke̩le̩ʼka kʼodu-wñ ko̩ Ananaius, manyu Safaira o̩ya-wñ, mʼane̩ʼka du ta,"
ACT,5,2,"tak i mʼo̩ko̩-wñ chi ejubi, o̩ya-wñ laño̩ chema du, oñ i mʼukpe̩ʼka ko wa jʼane̩ e̩re̩ ame̩nukpuche̩."
ACT,5,3,"Oñ Pita kakini, Ananaius, e̩wñ chi ki Se̩tan ko nyʼuwe̩ e̩do̩ e̩ko̩, kʼe̩ rʼAfu Kiafo̩ olemi? kʼe̩ laño̩ mʼo̩ko̩ le̩ chi ejubi?"
ACT,5,4,"E̩gba kʼe̩ ma ta ta n, i chʼuwe̩ ne̩ n? tak abu kʼe̩ ta, ichʼuwe̩ nʼo̩da-wñ n? Abile kʼe̩ ñwa e̩wñ kide̩ ef e̩do̩-we̩? I chʼamone̩ oñ e̩ rʼo̩ emi-i n, chai O̩jo̩."
ACT,5,5,"Oñ abu kʼAnanaius gbʼo̩la-i, i lewane̩, i mʼiñmi da. Ailo lile la lewa bʼabo du ku ma gbo̩ le̩ ma."
ACT,5,6,"Tak abokolobia kwane̩ mʼowñ du tʼef o̩kpe̩, oñ ma mʼu du kwef unyi naji."
ACT,5,7,I lewa agbagba-wñ la dab auwa me̩ta tak o̩ya-wñ ki ma ma e̩wñ ki wa che-i n mugudu wʼo̩mo̩.
ACT,5,8,"Oñ Pita mʼomu-wñ da ka ñw u kakini, E̩ ka ñwu mi, i chʼo̩ko̩ abe̩i oñ me̩ dʼane̩ le̩ ta n? Oñ i kakini, li, onu ki che de̩."
ACT,5,9,"Taki Pita ka ñw u kakini, Abile kʼame̩ fʼalu-me̩ jo̩ ku me̩ jʼAfu Ondu ma? Go, e̩re̩ abo ku ma dʼoku o̩ko̩-we̩ ji jʼalugbana-i, ma la adʼuwe̩ dufu ge̩."
ACT,5,10,"Oñ ababale̩ i lewane̩ e̩re̩-wñ, i ño̩ mʼiñmi da: abokolobia le̩ mugudu wa oñ ma fʼowñ li abu kʼi leku te̩. Taku ma mʼowñ du dufu oñ ma mʼu du le naji ugbo o̩ko̩-wñ."
ACT,5,11,"Tak ailo lile wa fʼo̩gbo̩ ujeju abudo̩ Ondu mu, kpʼabo du ku ma gbo̩ e̩wñ le̩."
ACT,5,12,Oñ e̩wñ ujiwe kpʼuno̩ wewe wa che ef amone̩ lʼo̩wo̩ ame̩nukpuche̩ le̩. O̩chaka-ma la nʼibeʼkate ajʼef atakpa So̩lo̩mo̩n.
ACT,5,13,I muda chʼe-abo ki bo̩ e̩ne̩ du gbe̩do̩ amanyʼuma n: ama amone̩ le̩ bute̩ ma nana.
ACT,5,14,Ugwe̩ko̩ aboke̩le̩ kpʼabobule̩ ku ma ke̩do̩no ño̩ kwotʼo̩ manyu ñw Ondu tule:
ACT,5,15,"todabe̩le̩ ma laño̩ mʼabo ku ma chʼo̩ga ko wa jʼej o̩na, ma la ko ma jʼo̩j ate̩ kpʼakpata tode̩gba ki Pita lale, i chaka chʼojiji-wñ ki danʼiche̩ka."
ACT,5,16,Oñ ugwe̩ko̩ amone̩ ewo ewo ki le Je̩rusale̩m daka ño̩ wa jo̩. Ma nʼame̩no̩ga wa kpʼabo kʼamafu ki ma de̩ hiolo n ke̩che̩ bʼuma ma; ma la fʼo̩ga-ma che kpa chaka.
ACT,5,17,Ama agboji amatama iko le̩ kwane̩ kpʼabo ku ma manyʼowñ o̩la (ma chʼabo uche̩ ki date̩ ku ma do̩ ma ko̩ amaSadiusi) ulie̩na che̩kʼef uma.
ACT,5,18,"Oñ ma dʼo̩wo̩ dʼame̩nukpuche̩ le̩, ma la ko ma jʼef unyi uga e-o̩ja."
ACT,5,19,"Onuche̩ Ondu muda mʼo̩na unyi uga le̩ bi odu oñ i mʼuma ko dufu, i kakini,"
ACT,5,20,Me̩ nyʼadago ef unyi O̩jo̩ ku me̩ kʼo̩la e-Iñmi kide̩ chaka ñw amone̩ le̩.
ACT,5,21,"Oñ abu ku ma gbo̩-i ma mugudu tef unyi O̩jo̩ abu kʼo̩jo̩ añwa bulubulu, taku ma kwokamone̩ e̩wñ."
ACT,5,22,"Ama abimo̩to̩ ku ma wa le̩ la li ma ef unyi uga n: oñ ma mojida wa, akakini,"
ACT,5,23,"A li alu kʼo̩na unyi uga che̩re kpaka, amadide la dago jʼalugbana-wñ; ama abu kʼa mubi ali e̩ne̩ du ejefu o̩mo̩ n."
ACT,5,24,"Oñ e̩gba kʼagboji amadide unyi O̩jo̩ kpʼamagboji amatama gbʼo̩la kide̩ i fitu ma tabale, ab e̩wñ le̩ ade̩ ejo̩gba taa?"
ACT,5,25,"Tak e̩ne̩ʼka lewa ka ñw ma kakini, Me̩ go, aboke̩le̩ ku me̩ ko nyʼunyi uga le̩ dago jo̩ ef unyi O̩jo̩ ako̩ amone̩ e̩wñ."
ACT,5,26,"E̩gbale̩ agboji amadide le̩ manyʼabimo̩to̩ le̩ namʼuma ko wa, ma muda che ma kpukpulu n, todu ma railo amone̩ tode̩gba ku ma arʼokuta do ma."
ACT,5,27,"Oñ abu ku ma mʼuma ko wa ma ko ma dago jʼo̩gba abo̩hiala. Tak agboji amatama tʼuma ene,"
ACT,5,28,"kakini, I cheka a ka ñw me̩ ku me̩ we ekʼone̩ ef odu kide̩ n? Me̩ la go, me̩ je̩ ñw Je̩rusale̩m che̩ko̩ ñw uko̩ o̩la-me̩, me̩ la neku edʼe̩bie̩ e̩ne̩ kide̩ nʼuwa oji."
ACT,5,29,"Ama Pita kpʼame̩nukpuche̩ dohi kakini, O̩jo̩ oñ i dukpe̩ ku ma agbʼo̩la-wñ gbo̩ tʼe-amone̩ le tila."
ACT,5,30,"O̩jo̩ e-amata-wa mu Jisus du kwane̩, owñ ku me̩ du kpa abu ku me̩ dʼu lo̩ko̩li oj oli le̩."
ACT,5,31,"O̩jo̩ nʼo̩wo̩-wñ awo̩to̩ mʼowñ le̩ dudago kʼi mud Uchane̩ kpʼE̩najadu, kʼi dʼibe enda kpʼadure eto̩no̩ ñw abo Israe̩l."
ACT,5,32,Awa la chʼame̩mbenu e̩wñ kide̩: kpʼAfu Kiafo̩ e-kʼO̩jo̩ mudu ñw abo ku ma gbʼo̩la-wñ gbo̩.
ACT,5,33,"Oñ abu ku ma gbo̩ i wo̩ ma, taku ma neku eko ma kpa."
ACT,5,34,"Ama e̩ne̩ Farisiʼka kʼodu-wñ ko̩ Gamelie̩l kwane̩ ef abo̩hiala, e̩ne̩ ki mʼoli o̩lo̩da i che, i chenʼojima ugbo amone̩ le̩ chaka, oñ i je̩ ñw ma kʼabo le̩ nyʼo̩doda ku ma jo̩ pe̩."
ACT,5,35,"Tak i ka ñw ma kakini, Ame̩, aboke̩le̩ Israe̩l, me̩ mʼo̩la-me̩ ne̩ ugbo abo-i, e̩wñ ku me̩ che ku me̩ che ma."
ACT,5,36,"Todu o̩gba tak o̩jo̩ eñini ñwa Teudas kwane̩, i ka kʼowñ onugo chʼe̩ne̩ʼka; oñ aboke̩le̩ dabe̩ne̩ kʼone̩ ulo̩ko̩ kwolamʼowñ; owñ le̩ ma mʼu du kpa; taku ma fʼo̩chaka one̩ du kʼi gbʼo̩la-wñ gbo̩ kpatuka, oñ i mud ofofo."
ACT,5,37,"Anubi e̩ne̩ le̩ ge̩, Judas, abo Galili kwane̩ adiko ku ma gbʼunyi aluka le̩, oñ i fʼamone̩ iche̩ka fa rʼo̩la-wñ ubi: owñ le̩ ño̩ lenyo̩ ge̩; tak o̩chaka amone̩, owñ chʼe̩ne̩ du ki gbʼo̩la-wñ gbo̩, mukpatuka rʼo̩do̩da."
ACT,5,38,"Oñ fai naka ñw me̩ kakini, Me̩ te̩ nyʼubi bʼabo-i te̩, me̩ ki la tʼuma no̩. Todu iche̩wñ kʼuneku-i abe̩k uko̩lo̩-i kwʼugbo amone̩, mak i agulo:"
ACT,5,39,i muda che̩wñ kʼi kwʼugbo O̩jo̩ ame̩ aneke gʼuma lo̩ n. Tode̩gba ku ma ali ka kʼO̩jo̩ me̩ jʼukogu bʼo̩ le̩.
ACT,5,40,"Ma la gbʼe-wñ le̩ gbo̩. Tak abu ku ma fʼame̩nukpuche̩ do̩ wa, ma fʼuma gwo, oñ ma ka ñw ma ku ma we eko̩la ef odu Jisus. Taku ma tʼuma no̩ jane̩."
ACT,5,41,"Todule̩ ma le dufu bʼeju abo̩hiala le̩ te̩, ma jʼayo̩ todabu ku ma fʼuma li ka ku ma bʼukata echi tod odu le̩ jo̩."
ACT,5,42,"Oñ o̩jo̩ du, ef unyi O̩jo̩ kpʼunyi unyi ma we ekʼone̩ n, kpʼUche̩nyo̩ eje̩ rʼone̩ ka ku Jisus che Kraist n."
ACT,6,1,"Oñ iko le̩, abu kʼamako̩che̩ awewe nyo̩gba, amaJu ku ma kʼichi Grik chane̩ ejeñmini nyʼabo Hibru o̩la todabu ku ma dʼeju-ma le gu abo-ma du ef e̩wñ ku ma che ñw amo̩yaukuo̩ko̩ o̩jo̩ñwa o̩jo̩ñwa."
ACT,6,2,"Oñ amame̩gweji le̩ fʼugwe̩ko̩ amako̩che̩ do̩ wʼugbo ma, ma kakini, I nyo̩ kʼawa tʼo̩lO̩jo̩ no̩ kʼawa jʼakpʼuje̩wñ n."
ACT,6,3,"Todule̩ amo̩maye, me̩ na chi aboke̩le̩ mebie efu-me̩ e-kʼamone̩ agba ma ibenu ka kʼAfu la che̩ko̩ efu-ma kpai ofili, kʼa ko ma dago kʼe̩wñ eku-i eche ki jʼef o̩wo̩ e-ma."
ACT,6,4,Awa muda akute̩ adua kpai e̩wñ o̩lO̩jo̩ eche.
ACT,6,5,O̩la le̩ la chenyo̩ ugwe̩ko amone̩ le̩ du eju. Taku ma fi Stifan ki chʼe̩ne̩ke̩le̩ ki che̩ko̩ ñw e̩do̩ ekono kpai Afu Kiafo̩ kpai Filip kpai Proko̩rus kpai Nikano̩r kpai Timo̩n kpai Parmenas kpai Nikalaus kʼi chʼe̩ne̩ Antio̩k ki tʼefu-ma chi.
ACT,6,6,Ma mʼabo le̩ ko dago jʼo̩gba ame̩nukpuche̩. Tak abu kʼama fʼadua che ma kʼo̩wo̩ no ma.
ACT,6,7,"Tak o̩lO̩jo̩ nyʼo̩gba tule, oñ aluka amako̩che̩ ku ma jo̩ Je̩rusale̩m ño̩ wewe nyo̩gba e̩kute̩, o̩wo̩ amatama otemeje laño̩ detitʼo̩la e̩do̩ ekono ge̩."
ACT,6,8,"Stifan, ki che̩ko̩ ñw ufe̩de̩nyo̩ kpai ukpahiu, la chʼe̩wñ uno̩ kpai ujiwe inaina ef amone̩."
ACT,6,9,Ama abo iche̩ka ef unyi ujeju ku ma do̩ kʼAbo Libe̩rta-ini kpʼabo Sairini kpʼabo Ale̩kisandria kpʼabo ku ma kwo Silisia kpai Esia kwane̩ ku ma bo̩ Stifan jiñwa.
ACT,6,10,Ma la gbiti ku ma bʼibe kpai afu kʼi ne̩ ko̩la jo̩ n.
ACT,6,11,"Taku ma kwoko̩nyʼaboke̩le̩ʼka efu ku ma ka kakini, A gbo̩ abu kʼi ka o̩la akpa Mose̩s kpai O̩jo̩ bie̩."
ACT,6,12,"Taku ma fʼamone̩ dogo kpʼabogijo kpʼamako̩takada, oñ ma wa banʼo, ma fʼowñ mu ma la mʼu du wʼugbo abo̩hiala,"
ACT,6,13,"ma laño̩ mʼame̩nibenu olemi ko dago. Ama le̩ kakini, E̩ne̩-i awe edʼalu kpʼuña kiafo̩ kpai o̩lo̩da bie̩ n:"
ACT,6,14,"todu a gbo̩ abu kʼi kakini, Jisus abo Nazare̩t le̩ agu ugbo kide̩ lo̩, kʼi la año̩ mʼe̩wñ ogu ki Mose̩s ko ñw a kpailo̩."
ACT,6,15,Tak abu ku ma jʼakejurʼu chii e̩ne̩ du ki gugu ef abo̩hiala o̩mo̩ li eju-wñ kʼi dabe̩ne̩ kʼeju onuche̩ O̩jo̩.
ACT,7,1,"Oñ agboji amatama kakini, Abe̩le̩ e̩wñ-i de̩?"
ACT,7,2,"Oñ i kakini, Amo̩-maye aboke̩le̩ kpʼamata-mi, me̩ neti ta. O̩jo̩ e-ojima kwotejugede ñw ata-wa Ebraham e̩gba kʼi de̩ Me̩so̩potemia, o̩gba tak i dodo Haran."
ACT,7,3,"I la ka ñw u kakini, E̩ kwʼoj ane̩-we̩ kpai ugbo amefu-we̩ dufu, kʼe̩ lewa ane̩ ugbo kʼu naduñʼuwe̩."
ACT,7,4,"Tak i kwʼoj ane̩ amaKaldia dufu, oñ i dodo Haran. Tak abu kʼata-wñ leku i kwʼo̩mo̩ i mʼowñ ño̩ tʼane̩ ugbo kʼame̩ dodo abajo̩-i."
ACT,7,5,"I la dʼukpe̩ du ef uwñ ñw owñ kʼi aje̩ n, dagba i chʼadabe̩re̩ʼka i du ñw u n. I la katane̩ ñw u ka kʼi adʼu ñw u kʼi ne̩ kpai ugbe̩-wñ ki ro̩nʼowñ. I la nʼo̩ma ta n."
ACT,7,6,"Abe̩le̩ O̩jo̩ la ka kʼugbe̩-wñ achʼilo̩wa oj ane̩ omune̩ ojoji, tak abo le̩ adʼu chʼadu, ma la achʼo o̩lachi o̩do̩ ulo̩ko̩."
ACT,7,7,"Tak omi akajo̩ abo uche̩ichi e-ku ma chʼadu-wñ le̩, abu kʼO̩jo̩ ka de̩. Tak anubi e-le̩ ma akwo dufu wa ku ma che mi ef uña kide̩."
ACT,7,8,Tak i fʼalo e̩pi eda kpe̩ kpʼowñ. Oñ abe̩le̩ i fʼAise̩k bi i la mʼe̩pi-wñ da o̩jo̩ e̩ke̩jo̩-wñ. Aise̩k la bi Jeko̩b. Taku Jeko̩b bi ame̩te̩ me̩gweji le̩.
ACT,7,9,Tak abu kʼame̩te̩ le̩ lie̩na Jose̩f ma mʼu du ta nyʼIjipti. O̩jo̩ la dʼugbo-wñ.
ACT,7,10,Oñ i mʼowñ gba kwef o̩bata-wñ du. Tak i mʼufe̩de̩nyo̩ kpʼibe du ñw u eju Fero onu Ijipti. Owñ le̩ mʼowñ du dago kʼi chʼuto̩gba ane̩ Ijipti kpʼo̩gbo̩ abunyi-wñ du.
ACT,7,11,"Ukpo̩ta la lewa bʼo̩gbo̩ ane̩ Ijipti du kpai Kenan ma, kpʼo̩bata inaina. Tak amata-wa ño̩ li e̩wñ ku ma du mʼelu ne̩ n."
ACT,7,12,"Abu ku Jeko̩b la gbo̩ kʼe̩wñ eje̩ dʼIjipti, i fʼamata-wa kpe̩ nyʼo̩mo̩ e̩gba ejodudu le̩."
ACT,7,13,Tak onu ekeji-wñ ma je̩ ñw amo̩maye-wñ ma Jose̩f. Abe̩le̩ o̩lo̩pu Jose̩f lewa kwotejugede ñw Fero.
ACT,7,14,Oñ Jose̩f fʼonuche̩ kpe̩ nyʼadʼata-wñ Jeko̩b kpʼamefu-wñ chaka wa. Onugo one̩-ma chʼone̩ o̩gbo̩ me̩ta nyoke me̩gwe̩lu.
ACT,7,15,"Taki Jeko̩b mugwo̩ru nyʼIjipti, oñ i leku, owñ kpʼamata-wa le̩."
ACT,7,16,"Taku ma mʼuma ko kwʼo̩mo̩ nyi Saike̩m, oñ ma ko ma jʼef oji kʼEbraham nʼo̩ko̩ ajifa la o̩wo̩ amo̩ma Emo̩r, abo Saike̩m le̩."
ACT,7,17,"Ama abu kʼiko ukatane̩ e-kʼO̩jo̩ gbalu ñw Ebraham le̩ ame̩rʼo̩wo̩ amone̩ le̩ nawewe nyʼo̩gba, oñ ma chane̩ ewewe otemeje ojane̩ Ijipti."
ACT,7,18,Gbogbo tak onu Ijiptiʼka kwane̩ kʼi ma ma Jose̩f in.
ACT,7,19,"Owñ le̩ chʼugbeju nyʼabo̩lo̩pu-wa, i chʼamata-wa e̩bie̩ne̩ kʼama ki kʼamo̩me̩kpa-ma jo̩ ku ma ki we enʼiñmi."
ACT,7,20,Iko e-le̩ ma bi Mose̩s. I chʼalifia eju O̩jo̩. Ma la nʼe̩ ef unyi ata-wñ ochu me̩ta.
ACT,7,21,"Oñ abu ku ma mʼowñ du tʼo̩lo̩fe̩ o̩ma Fero onobule̩ mʼowñ du, tak i nʼe̩ chʼo̩ma-wñ onugo."
ACT,7,22,Oñ ma ko̩ Mose̩s e̩wñ ibe e-abo Ijipti chaka. I la nʼukpahiu ef o̩la kpʼuko̩lo̩.
ACT,7,23,"Oñ e̩gba kʼo̩do̩-wñ jo̩ o̩gbo̩ meji, e̩do̩-wñ ka ñw u kʼi nyʼafejudʼamo̩maye-wñ amo̩ma Israe̩l le̩."
ACT,7,24,"Tak ab i li ka ku ma achʼe̩ne̩ʼka ef uma uji i mʼe̩ne̩ le̩ gba ubi-wñ, oñ i fʼache̩ e̩ne̩ ku ma achʼo o̩bata le̩ na. I fʼe̩ne̩ Ijipti le̩ kpa."
ACT,7,25,I la nʼibe ka ki ane̩rʼamo̩maye-wñ eju ka kʼO̩jo̩ adʼujadu ñw ma lef o̩wo̩-wñ. I la ne̩rʼuma eju n.
ACT,7,26,"O̩jo̩ñwa-wñ i ño̩ dufu ugbo ma ahu ku ma jʼajuja oñ i chane̩ eba ma uja. I kakini, Aboke̩le̩, ame̩ chʼo̩maye, e̩wñ chi ku me̩ chʼomune̩ o̩gu-muta-i?"
ACT,7,27,"Ama e̩ne̩ ki achʼekeji-wñ ogumuta le̩ fʼowñ ke̩che̩ wʼubi, i kakini, E̩ne̩ dʼuwe̩ dago kʼe̩ chʼagboji kpʼakajo̩-wa?"
ACT,7,28,I dʼuwe̩ e̩do̩ kʼe̩ kpa mi alu kʼe̩ kpʼe̩ne̩ Ijipti o̩nale̩?
ACT,7,29,"Ef o̩la kide̩ oñ Mose̩s ra, tak i mud ilowa ane̩ Midian. O̩mo̩ i bi amo̩me̩ne̩ke̩le̩ meji."
ACT,7,30,Tak abu kʼodo̩ o̩gbo̩ meji muda onuche̩ Onduʼka kwo dufu ñw u go ef una oli ye̩e̩le̩ aje̩tachi uwo Sainai le̩.
ACT,7,31,"Abu ku Mose̩s la liʼu, i yaye e̩wñ igo kʼi li. Oñ abu kʼi me̩rʼu kʼi agʼo, omuko̩la Ondu ka kakini,"
ACT,7,32,"Omi chʼO̩jo̩ amata-we̩, O̩jo̩ Ebraham kpʼe-Aise̩k kpʼe-Jeko̩b. Abu kʼo̩la Mose̩s chane̩ ega i nʼe̩do̩ kʼi akpibe e̩wñ ki che n."
ACT,7,33,"Oñ Ondu ka ñw u kakini, Mʼo̩patachi e̩re̩-we̩ gwo̩, todu ugbo kʼe̩ dago le̩ chʼane̩ kiafo̩."
ACT,7,34,"Eli omi li e̩bie̩ne̩ ku ma ache abo-mi ku ma jʼIjipti. U laño̩ gbo̩ ifi-ma ku ma fi. Egwo̩ni u la gwo̩ru kʼu ko ma dufu-i. E̩ ki ño̩ lewa fai, nakpʼuwe̩ nyʼIjipti."
ACT,7,35,"Mose̩s kide̩-i e-ku ma ko̩ kakini, E̩ne̩ dʼuwe̩ dago kʼe̩ chʼagboji kpʼakajo̩? Owñ le̩ O̩jo̩ kpe̩ wa kʼi chʼagboji kpʼagbone̩tane̩, manyʼo̩wo̩ onuche̩ kʼi dufu ñw u go ef oli ye̩e̩le̩ le̩."
ACT,7,36,Owñ le̩ ne̩ ma dufu abu kʼi fʼuno̩ kpʼe̩wñ ujiwe che Ijipti kpʼef Ohimini Ekpikpa kpʼef aje̩tachi o̩do̩ o̩gbo̩ meji le̩.
ACT,7,37,"Owñ le̩ che Mose̩s ki ka ñw amo̩me̩ne̩ke̩le̩ Israe̩l kakini, O̩jo̩ adʼakache̩ kʼi dab omi kwef amo̩maye-me̩ dago ñw me̩."
ACT,7,38,"Owñ le̩ chʼe̩ne̩ kʼi dʼef ujeju abudo̩ ef aje̩tachi kpʼonuche̩ kʼi ko̩la ñw u oj uwo Sainai le̩, i ño̩ ko̩la ñw amata-wa ge̩. Owñ chʼe̩ne̩ ki gba o̩la ki deju kʼi du ñw a."
ACT,7,39,"Owñ chʼe̩ne̩ ki ma dʼamata-wa e̩do̩ ku ma gbʼo̩la-wñ gbo̩ n le̩. Ma la fʼu ke̩che̩ bʼuma te̩, oñ e̩do̩-ma mudabi tʼIjipti."
ACT,7,40,"Ma ka ñw Aro̩n kakini, E̩ ki fʼamo̩jo̩ che ñw a ku ma atʼuwa o̩gba; todu i chʼe-Mose̩s kʼi ne̩ wa kwʼoj ane̩ Ijipti dufu le̩, a mʼugbo kʼi leru n."
ACT,7,41,"Taku ma fʼo̩mokuno̩ che adiko le̩, oñ ma mʼe̩wñ iche̩bo̩ ko wa ñw ode le̩. Taku ma kwogwoguyo̩ noj uko̩lo̩ kʼo̩wo̩-ma che."
ACT,7,42,"Ama O̩jo̩ murida, oñ i mʼuma ko jo̩ ku ma che uwewe e̩wñ ojale, alu ku ma ko̩ rʼef o̩takada amakache̩ kakini,"
ACT,7,43,"Ame̩ laño̩ mʼebu Molo̩k gba,"
ACT,7,44,"Ebu e-ibenu le̩ de̩ ñw amata-wa ef aje̩tachi, dabalu kʼe̩ne̩ ki ko̩la ñw Mose̩s ñwa te̩ kʼi che kʼi chʼuwoli e̩wñ kʼeju-wñ li le̩,"
ACT,7,45,"e-kʼamata-wa ño̩ mugba arone aro̩ne oñ ma dʼu wa ti Jo̩shua ubi e̩gba ku ma chane̩ enʼane̩ abo uche̩ichi kʼO̩jo̩ ne bʼeju amata-wa te̩ le̩, gbogbo wʼiko Defid"
ACT,7,46,"kʼi li ufe̩de̩nyo̩ eju O̩jo̩, tak i bi kʼi fʼebu li tod O̩jo̩ e-Jeko̩b."
ACT,7,47,So̩lo̩mo̩n la fʼunyi ko̩ ñw u.
ACT,7,48,"O̩jo̩ Chamachala muda dodo uña kʼo̩wo̩ one̩ che n, dabalu kʼakache̩ le̩ ka kakini,"
ACT,7,49,"Efojale chʼede-mi,"
ACT,7,50,I chʼo̩wo̩-mi chʼe̩wñ-i du n?
ACT,7,51,"Ame̩ ku me̩ nʼugbogbo fʼo̩lo̩-me̩ we, kʼe̩pi e-e̩do̩-me̩ ma da n, kpʼe-eti-me̩, me̩ te̩tako bʼAfu Kiafo̩ pioo. Alu kʼamata-me̩ che abe̩le̩ ame̩ che ge̩."
ACT,7,52,E̩ne̩ dʼef amakache̩ kʼamata-me̩ ma doli-wñ n? Ma la kpa abo ku ma jʼuche̩ ewa E̩no̩kpakpa rʼuma o̩gbo̩gba le̩. Owñ chʼe̩ne̩ kʼame̩ mud abo ku ma mʼowñ du ñw amone̩ mu ku me̩ laño̩ dʼu kpa fai me̩!
ACT,7,53,"Ame̩ ku me̩ mʼo̩lo̩da gba lef eñwa kʼamonuche̩ O̩jo̩ ñwa ñw me̩, ku me̩ ma la de n."
ACT,7,54,"Abu ku ma la gbʼe-kide̩ i gwunyʼuma e̩do̩, taku ma chane̩ elenyi bʼo ma."
ACT,7,55,"Abu kʼAfu Kiafo̩ che̩kʼef uwñ i kejurʼojale chii, oñ i li ojima O̩jo̩ kpai Jisusi kʼi dago o̩wo̩ awo̩to̩ O̩jo̩."
ACT,7,56,"Tak i kakini, Me̩ go, nali efojale ki chʼe̩bite̩ kpʼO̩ma O̩ne̩ kʼi dago o̩wo̩ awo̩to̩ O̩jo̩."
ACT,7,57,"Taku ma dʼomu lile kwukwa, ma fʼo̩wo̩ jʼeti-ma, oñ ma nʼibeʼkate agwo̩ko̩ bʼo ma."
ACT,7,58,"Oñ abu ku ma fʼu rikpolo kwef ewo le̩ tʼo̩do̩da, ma rʼokuta dʼo̩; ame̩nibenu le̩ʼ la kʼe̩wñ o̩la-ma jʼane̩ e̩re̩ o̩ko̩lobiaʼka ku ma dʼodu-wñ ko̩ So̩l."
ACT,7,59,"Oñ abu ku ma narʼokuta do Stifan i nadu-do̩, i kakini, Ondu Jisus, mʼafu-mi gba."
ACT,7,60,"Abu kʼi la mʼokuku-wñ ko̩ nyʼane̩, i nʼomu lile kwa kakini, Ondu, e̩ ki fʼadure kide̩ lo manyu ñwu ma n. Tak abu kʼi fʼe-kide̩ ka i mʼolu du."
ACT,8,1,So̩l la do̩mo̩ aje̩nyʼekpa ku ma kpa-i.
ACT,8,2,Oñ aboke̩le̩ ku ma himama O̩jo̩ mu Stifan du ji; ma la dinaku-wñ nana nana.
ACT,8,3,"So̩l muda che ujeju abudo̩ Ondu achekpa, i tʼunyi unyi ale akʼaboke̩le̩ kpai abobule̩ nyʼunyi uga."
ACT,8,4,Todule̩ abo ku ma mukpatuka le̩ tale ajʼuche̩nyo̩ o̩lO̩jo̩.
ACT,8,5,"Oñ Filip mugwo̩ru tʼewo Samariaʼka, i fi Kraist takoya ñwu ma."
ACT,8,6,"O̩wo̩ amone̩ le̩ la nʼibeʼkate anyʼe̩wñ ki Filip aka le̩ e̩ti, e̩gbʼo̩ ku ma gbo̩ ku ma laño̩ li ujiwe kʼi che."
ACT,8,7,Todu amafu ki ma fe̩ n kwef amone̩ wewe dufu kpai ogu lile ekpa; oñ o̩ga ame̩no̩ga e̩kuto̩la kpai ame̩no̩lo̩ wewe takpa.
ACT,8,8,Tak i mud uyo̩ lile ef ewo le̩.
ACT,8,9,"E̩ne̩ke̩le̩ʼka la do̩mo̩ kʼodu-wñ ko̩ Saimo̩n, i dʼewo le̩ o̩gbo̩gba achifamu; awuwu-wñ la fʼabo uche̩ichi Samaria mu, i ka kʼowñ onugo chʼe̩ne̩ lileʼka."
ACT,8,10,"O̩chaka-ma, tʼabo ki nya, tʼabo lile, nadibetʼo̩la-wñ, ma kakini, owñ-i chʼukpahiu O̩jo̩ ku ma do̩ kʼe-Inaina."
ACT,8,11,Oñ ma nadibetʼowñ todu i nʼe̩wñ ifamu le̩ fʼuma ibe kpatuka kpo̩kpe̩ me̩.
ACT,8,12,"Ama e̩gba ku ma ke̩do̩nʼo̩la Filip kʼi ajʼuche̩nyo̩ ojane̩ O̩jo̩ kpai odu Jisus Kraist! rʼuma, ma fʼuma che baptism, tʼe̩ne̩ke̩le̩, tʼonobule̩."
ACT,8,13,"Saimo̩n onugo ño̩ ke̩do̩no ge̩; oñ abu ku ma fʼu che baptism i kute̩ Filip o̩la. Abu kʼi go ujiwe kpai uko̩lo̩ ukpahiu lile ku ma che, ibe-wñ mukpatuka."
ACT,8,14,"Abu kʼamenukpuche̩ ku ma jo̩ Je̩rusale̩m la gbo̩ ka kʼabo Samaria mʼo̩lO̩jo̩ gba, ma fi Pita kpai Jo̩n kpe̩ nyʼugbo ma."
ACT,8,15,"Abu kʼabo le̩ mugwo̩ru wʼo̩mo̩, ma kwochadua todu ma, kʼama ki gba Afu Kiafo̩."
ACT,8,16,Todu i wʼo̩la e̩ne̩ du ef uma e̩gba le̩ ta n; chai eche ma che ma baptism tef odu Ondu Jisus kate.
ACT,8,17,E̩gbale̩ ma kʼo̩wo̩ no ma oñ ma mʼAfu Kiafo̩ gba.
ACT,8,18,"Tak abu ki Saimo̩n li ka kʼi lugbo o̩wo̩ kʼame̩nukpuche̩ ko nʼuma ofo oñ ma dʼAfu Kiafo̩ ñwu ma, i kʼe̩wñ anana wa ñwu ma,"
ACT,8,19,"i kakini, Me̩ ki ño̩ dʼo̩da kide̩ ñwu mi ge̩, todu kʼe̩ne̩ du kʼu nakʼo̩wo̩ nʼoji-wñ kʼi gba Afu Kiafo̩."
ACT,8,20,"Ama Pita ka ñw u kakini, Uwe̩ kpʼajifa-we̩ ki lenyo̩, todabu kʼuwe̩ nʼibe ka kʼuwʼanʼe̩wñ anana-we̩ gba ele O̩jo̩."
ACT,8,21,"Tʼuche̩ʼka, tʼukpe̩ʼka, uwe̩ ne̩ ef o̩la kide̩ n: todu e̩do̩-we̩ de̩ gbolo eju O̩jo̩ n."
ACT,8,22,"Todule̩ e̩ narida bʼe̩wñ e̩bie̩ne̩-we̩ kide̩ te̩, kʼe̩ la gbo̩ko̩ bʼOndu, ikani ma neke tʼibe kʼe̩ kpe̩ ef e̩do̩-we̩ le̩ no̩ ñw e̩."
ACT,8,23,Todu u cheli ka kʼe̩ dʼef ololo ki lukoko kpai e̩ji e-uji.
ACT,8,24,"Oñ Saimon dohi kakini, Ame̩ ki chologu bʼOndu todu mi, kʼe-du kʼame̩ ka-i ki we ebʼumi ma."
ACT,8,25,"Todule̩ abu ku ma fʼibenu gba nyo̩nyo̩ ku ma la fʼo̩la Ondu ka, ma dabi alo ti Je̩rusale̩m, oñ ma nʼUche̩nyo̩ aje̩ rʼewo ewo Samaria wewe."
ACT,8,26,"Ama onuche̩ Ondu ko̩la ñwu Filip kakini, Kwane̩, kʼe̩ lo rʼo̩wo̩ o̩pata o̩wo̩ o̩gane̩, tʼo̩na ki agwo̩ru kwo Je̩rusale̩m nyi Gaza le̩; o̩mo̩ chʼaje̩tachi."
ACT,8,27,"Tak i kwane̩ le. Me̩ la go, e̩ne̩ke̩le̩ Itiopiaʼka, onoji kʼi nʼo̩da nana kʼi dʼef o̩wo̩ Kandesi onu Itiopia onobule̩ le̩, e-kʼodochiya onobule̩ le̩ chaka jʼef o̩wo̩-wñ, e-kʼi wa Je̩rusale̩m kʼi dojikane̩ ñw O̩jo̩;"
ACT,8,28,"oñ e̩ne̩ le̩ gu ef o̩kane̩-wñ adabi alo, i la nʼo̩takada Aizaya akache̩ le̩ acho̩kalatu."
ACT,8,29,"Oñ Afu O̩jo̩ ka ñwu Filip kakini, Te̩me̩rʼo̩kane̩-i kʼe̩ lebʼo̩."
ACT,8,30,"Oñ abu ki Filip fule awa kʼi la gbo̩ abu kʼi acho̩kalatu o̩takada Aizaya akache̩ le̩, i kakini, E̩ chemoji e̩wñ kʼe̩ cho̩kalatu-wñ le̩?"
ACT,8,31,"Oñ i kakini, One̩ ma ña mi o̩na-wñ n abile kʼu neke ma? Tak i gbo̩ko̩ bo̩ Filip kʼi te̩gu wa agugu kpʼowñ."
ACT,8,32,"Ugbo O̩takada O̩la O̩jo̩ kʼi acho̩kalatu le̩ de̩ kakini,"
ACT,8,33,Ehi o̩la-wñ wane̩ kʼi hi o̩la-wñ wane̩ oñ ma mʼajo̩-wñ du bʼo̩ te̩.
ACT,8,34,"Oñ onoji le̩ dohi ñwu Filip kakini, Agba, o̩ko̩ nagba bʼe̩, o̩la e̩ne̩ oñ akache̩ le̩ ka-i? o̩la e-wñ onugo abe̩k e-e̩ne̩ omune̩ ojoji?"
ACT,8,35,"Taku Filip mʼalu-wñ chi i chane̩ kwugbo O̩takada O̩la O̩jo̩ kide̩, oñ i fʼUche̩nyo̩ Jisus je̩rʼu."
ACT,8,36,"Oñ abu ku ma jʼej o̩na alo, ma lewa ugbo omiʼka. Tak onoji le̩ kakini, Go, omi la de̩; e̩wñ ño̩ kpo̩na nyʼumi baptism eche? ["
ACT,8,37,"Taku Filip kakini, Iche̩wñ kʼe̩ ke̩do̩no kpʼe̩do̩-we̩ chaka ma je̩. Tak i dohi kakini, Omi ke̩do̩no ka ku Jisus Kraist chʼO̩ma O̩jo̩.]"
ACT,8,38,"Tak i je̩ ñwu ma fʼo̩kane̩ mu dago; tak ama meji mu gwo̩ru tef omi, ti Filip, tʼonoji le̩, oñ i chʼo baptism."
ACT,8,39,"E̩gba ku ma la mute̩gu kwef omi dufu, Afu Ondu mi Filip dinya kwʼo̩mo̩; oñ onoji ma ño̩ li owñ ge̩ n, todu i ayo̩ tʼo̩na-wñ alo."
ACT,8,40,Ma la fu Filip li Azotos. Oñ abu kʼi lale o̩mo̩ i fʼuche̩nyo̩ je̩rʼabo ewo ewo le̩ chaka gbogbo tak i lewa Se̩saria.
ACT,9,1,"Oñ So̩l nʼiñmi ef o̩ko̩ kpai one̩ ekpa añmi rʼamako̩che̩ Ondu waa, ab i nyʼugbo agboji amatama"
ACT,9,2,"i biʼi o̩takada ku ma ko̩ rʼab unyi ujeju Damaskus ugbo-wñ, todu kʼiche̩wñ kʼi li e̩ne̩ du kʼi chʼabʼO̩na kide̩, tʼe̩ne̩ke̩le̩ tʼonobule̩ kʼi fʼuma ji wa Je̩rusale̩m."
ACT,9,3,"I la watʼe̩gba kʼi alo i me̩ru Damaskus, tak achigili ugane̩ kwo ef ojale wa alʼo daka."
ACT,9,4,"Tak ab i leane̩ i gbʼomuko̩la kʼi ka ñw u kakini, So̩l, So̩l, e̩wñ chi kʼe̩ doli mi?"
ACT,9,5,"Oñ i kakini, E̩ne̩ uwe̩ che, Ondu? Oñ i kakini, Omi che Jisus e-kʼuwe̩ adoli ñw u le̩."
ACT,9,6,"E̩ muda kwane̩ kʼe̩ gudu nyef ewo-i, taku ma aka ñw e̩ e̩wñ otila kʼe̩ che."
ACT,9,7,Ugoju mʼaboke̩le̩ ku ma kpe̩re̩ kpʼowñ nyule̩ da dago abu ku ma gbo̩ omuko̩la le̩ ku ma ma muda li e̩ne̩ du n.
ACT,9,8,Taku So̩l kwane̩ dago. Ab i la mʼeju-wñ chi i li e̩wñ du n. Oñ ma gwo̩nyʼo̩wo̩-wñ alo tu Damaskus.
ACT,9,9,"Tak i je̩ o̩jo̩ me̩ta, i gane̩ n, i la je̩ n, i la ñmo̩ n."
ACT,9,10,"Ako̩che̩ʼka la de̩ Damaskus kʼodu-wñ ko̩ Ananaius. Tak Ondu ka ñw u ef ane̩ ego kakini, Ananaius."
ACT,9,11,"Oñ i kakini, Go, omi de̩, Ondu. Oñ Ondu ka ñw u kakini, Kwane̩, kʼe̩ nyʼej o̩na ku ma do̩ kʼO̩kpakpa le̩, kʼe̩ feju e̩ne̩ ku ma do̩ ko̩ So̩l abo Tarsus ef unyi Judas: todu, go, i achadua."
ACT,9,12,I laño̩ fʼe̩ne̩ke̩le ku ma do̩ ko̩ Ananaius li abu kʼi awʼejefu akʼo̩wo̩ nʼowñ todu kʼi dabi agane̩.
ACT,9,13,"Ananaius muda dohi kakini, Ondu, u gbo̩ o̩la e̩ne̩ke̩le̩ kide̩ alu amone̩ wewe aluka e̩wñ e̩bie̩ne̩ kʼi che abo-we̩ kiafo̩ Je̩rusale̩m tabale;"
ACT,9,14,"tʼemi ge̩, i ño̩ nʼo̩da kwugbo amagboji amatama kʼi fʼabo du ku ma do̩ odu-we̩ ji."
ACT,9,15,"Oñ Ondu ka ñw u kakini, Nalo ke, todu e̩ne̩ kide̩ chʼe̩wñ eku kʼomi du kʼi ane̩ odu-mi o̩gba abo uche̩ichi kpai amonu kpai amo̩ma Israe̩l;"
ACT,9,16,todu nakʼaluka e̩wñ du kʼi ali uwa-wñ tod odu-mi chuu ñʼo̩.
ACT,9,17,"Tak Ananaius kwʼo̩mo̩ le, i la mugudu tef unyi le̩; tak ab i kʼo̩wo̩ nʼowñ i kakini, So̩l, o̩maye-mi, Ondu, Jisus kʼe̩ li ej o̩na kʼe̩ lewa le̩, kpe̩ mi wa todu kʼe̩ dabi gane̩ kʼe̩ laño̩ che̩ko̩ ñw Afu Kiafo̩."
ACT,9,18,"Tak ababa le̩ e̩wñʼka kwʼeju-wñ wane̩ daba e̩tei-kpa e̩wñ, i chane̩ egane̩, tak i kwane̩ oñ ma chʼo baptism."
ACT,9,19,Tak i bʼuje̩wñ tʼalu oñ o̩la-wñ gbiti.
ACT,9,20,Tak ababale̩ i nʼakoya Jisus ata ef unyi ujeju ka kʼe̩ne̩ le̩ chʼO̩ma O̩jo̩.
ACT,9,21,"Tak ibe abo du ku ma gbo̩ mukpatuka, oñ ma kakini, Owñ-i chʼe̩ne̩ ki fʼabo ku ma do̩ odu kide̩ chile̩che̩ Je̩rusale̩m n? i chʼutodu ki wʼemi de̩ n? todu kʼi fʼuma ji wa ñw amagboji amatama."
ACT,9,22,"Ukpahiu So̩l muda nanyo̩gba waa, i la fʼibe amaJu ku ma dodo Damaskus dajugu, i mu-birʼuma eju ka kʼe̩ne̩ le̩ che Kraist."
ACT,9,23,Oñ abu kʼo̩jo̩ wewe jo̩ amaJu nyojuju ku ma dʼowñ kpa.
ACT,9,24,So̩l la fʼo̩la ku ma lo nyʼu ma. Ma ño̩ de alaku alaku tʼo̩ro̩ka tʼodu kʼama ki dʼowñ kpa.
ACT,9,25,"Amako̩che-wñ muda mʼowñ du odu, oñ ma mʼu du tʼef agba lʼef aku tane̩."
ACT,9,26,"Oñ abu kʼi lewa Je̩rusale̩m i chajama e̩dʼo̩la-wñ manyʼamako̩che̩ le̩. O̩chaka-ma la railo owñ, ma ke̩do̩no ka kʼowñ chʼako̩che̩ n."
ACT,9,27,"Ama Barnabas mʼowñ gba, i dʼu wʼugbo ame̩nukpuche̩, tak i choli ñwu ma alu kʼi li Ondu ej o̩na le̩, kʼowñ la ko̩la ñw u, kpai alu kʼi nʼeju e̩gbo ko̩la ef odu Jisus, Damaskus."
ACT,9,28,"Tak i do̩mo̩ kpʼama alelo lewa Je̩rusale̩m, i nʼeju e̩gbo ako̩la ef odu Ondu."
ACT,9,29,"I laño̩ ko̩la kpai amaJu ku ma chʼichi o̩la Grik, i la bʼuma jiñwa; oñ ma chʼibe ku ma dʼu kpa."
ACT,9,30,"Ama abu kʼamo̩maye fu ma, ma mʼowñ du lo tu Se̩saria, oñ ma fʼowñ kpe̩ nyi Tarsus."
ACT,9,31,"Todule̩ ujeju abudo̩ Ondu ojane̩ Judia chaka kpai Galili kpai Samaria fʼure̩do̩ ne̩, abu ku ma ne ma eju nyo̩gbe̩; ma la nʼule̩ ale ef ubailo Ondu kpai ef ugbe̩do̩ kʼAfu Kiafo̩ adu ñwu ma, i ño̩ nana nyo̩gba."
ACT,9,32,"Abe̩le̩ abu ku Pita tʼale ugbo du, i ño̩ gwo̩ru nyʼugbo abo kiafo̩ ku ma dodo Lida."
ACT,9,33,"I la li e̩ne̩ʼka o̩mo̩ ku ma dʼodu-wñ ko̩ E̩nias, kʼi dachi oj akpata o̩do̩ me̩jo̩, todu i chʼe̩no̩ga e̩kuto̩la."
ACT,9,34,"Taku Pita ka ñw u kakini, E̩nias, Jisus Kraist achʼo̩ga-we̩ me̩, kwane̩, kʼe̩ ñwʼate̩-we̩ che. Tak i kwane̩ ababa."
ACT,9,35,"Oñ abo du ku ma dodo Lida kpai Saro̩n fʼu li, oñ ma murida abʼOndu."
ACT,9,36,"Ako̩che̩ onobule̩ʼka la de̩ Jo̩pa, e-kʼodu-wñ ko̩ Tabita, e-ku ma jʼomudechi-wñ ko̩ Do̩rkas, onobule̩ le̩ che̩ko̩ ñw uko̩lo̩ e̩nyo̩ eche kpai ejumomi eli."
ACT,9,37,"Abe̩le̩ iko le̩ e̩gbo o̩la fʼu mu, oñ i leku; abu ku ma la fʼowñ o̩la gwe̩ ma mʼu du dachi ef unyi ojale."
ACT,9,38,"Oñ abu ku Lida cheme̩ru Jo̩pa, abu kʼamako̩che̩ gbo̩ ka ku Pita dʼo̩mo̩ ma fʼaboke̩le̩ meji kpuche̩ nyʼugbo owñ, ma gbo̩ko̩bʼo̩ kʼi we eche̩du ewugbo ma."
ACT,9,39,"Taku Pita kwane̩ lebʼuma. Oñ abu kʼi lewa o̩mo̩ ma mʼowñ du nyʼef unyi ojale le̩, tak amo̩yaukuo̩ko̩ chaka kwo dago kpe̩nyʼowñ araku, oñ ma mʼafe̩ kpai e̩wñ o̩la ku Do̩rkas che e̩gba kʼi dʼugbo ma ko ñʼo̩."
ACT,9,40,"Pita muda ko ma jʼo̩do̩da chaka, tak i kwodanyeku achadua. Tak i murida tugbo oku-wñ le̩, i kakini, Tabita, kwane̩. Oñ i mʼeju-wñ chi, tak abu kʼi fu Pita li i kwoguguane̩."
ACT,9,41,"Taku Pita dʼo̩wo̩-wñ ñw u, i mʼu du kwane̩, tak i fʼabo kiafo̩ kpai amo̩yaukuo̩ko̩ do̩ wa, oñ i mʼudeju-wñ dudago ñwu ma."
ACT,9,42,"Oñ ma fʼu ma ugbo du Jo̩pa, tak amone̩ wewe ke̩do̩no Ondu."
ACT,9,43,Oñ i jʼo̩jo̩ wewe Jo̩pa ugbo Saimo̩n ahiaño̩ ʼka.
ACT,10,1,"E̩ne̩ke̩le̩ʼka la de̩ Se̩saria kʼodu-wñ ko̩ Ko̩rnilio̩s, i chʼagboji amisoja iche̩ka ku ma dʼodu-ma ko̩ Italia."
ACT,10,2,"E̩ne̩ kʼi kpe̩do̩rʼO̩jo̩ kʼowñ kpʼabunyi-wñ du railo O̩jo̩, i achʼamone̩ ele ejumomi nana, i la agbo̩ko̩bo̩ O̩jo̩ e̩gba du."
ACT,10,3,"Dab auwa e̩ke̩la i li onuche̩ O̩jo̩ kʼi awʼugbo-wñ ejugede ef ane̩ ego, kʼi la aka ñw u kakini, Ko̩rnilio̩s."
ACT,10,4,"Tak abu kʼi kejurʼu chii kʼailo la fʼu mu i kakini, E̩wñ de̩, Ondu? Oñ i ka ñw u kakini, Urodubo̩-we̩ kpai ele ejumomi-we̩ kʼe̩ che mute̩gu mud arewa-we̩ o̩gba O̩jo̩."
ACT,10,5,"Fai tak e̩ kpʼaboke̩le̩ nyi Jo̩pa, kʼe̩ kpe̩ ma nyʼado̩ Saimo̩n ku ma hiodu ko̩ Pita."
ACT,10,6,E̩ne̩ le̩ naru ugbo Saimo̩n ahiaño̩ʼka e-kʼunyi-wñ dʼalu ohimini.
ACT,10,7,"Oñ abu kʼonuche̩ kʼi ko̩la ñw u kwʼo̩mo̩ le, i fʼabunyi-wñ meji do̩ wa kpʼisojaʼka kʼi akpe̩do̩rʼO̩jo̩ kʼi dʼef abo ku ma dʼugbo-wñ e̩gba du,"
ACT,10,8,"Tak i choli e̩wñ du ñwu ma, oñ i kpe̩ ma nyi Jo̩pa."
ACT,10,9,"O̩jo̩ñwa-wñ abu ku ma tʼej o̩na alo ku ma la me̩ru ewo le̩ awa, Pita mute̩gu tʼoj unyi kʼi chadua, e̩gba le̩ dab auwa e̩ke̩fa."
ACT,10,10,"Oñ ebi nakpʼo̩, i dʼe̩ e̩do̩ kʼi je̩ e̩wñ. Ama abu ku ma jʼachʼo̩na-wñ ane̩ ego lewa bʼo ma."
ACT,10,11,"Tak i li ojale kʼi che̩chi te̩, kʼe̩wñ ekuʼka agwo̩ru wa, i dab ukpo line̩n efufu inaina ku ma nʼago̩go̩-wñ me̩le̩ adu wʼane̩pe̩te̩."
ACT,10,12,Ame̩la abe̩re̩me̩le̩ chaka jʼef uwñ kpʼame̩wñ ki afa ane̩pe̩te̩ kpʼame̩we̩ ojale.
ACT,10,13,"Tak omuko̩laʼka ka ñw u kakini, Pita kwane̩, kʼe̩ kpa, kʼe̩ je̩."
ACT,10,14,"Ama Pita kakini, I nʼo̩na n, Ondu; todu, u je̩ e̩wñ elifo̩ du kpai e̩wñ ki ma fe̩ n mama ta n."
ACT,10,15,"Tak omuko̩la ño̩ dabi ka ñw u onukeji kakini, E̩wñ kʼO̩jo̩ che ki fe̩ uwe̩ ki ka kʼe̩wñ elifo̩ n."
ACT,10,16,"E̩wñ kide̩ la wache onu me̩ta, tak ababa le̩ ma dabi gba e̩wñ eku le̩ tʼefojale."
ACT,10,17,"Oñ abu kʼoji e̩wñ kʼi li le̩ ema nañtu Pita tabale, go, aboke̩le̩ ku Ko̩rnilio̩s kpe̩ ma wa le̩ fʼunyi Saimo̩n tene oñ ma wa bano alaku."
ACT,10,18,Taku ma nʼomudala atene ka ki Saimon ku ma hiodu ko Pita ru emi?
ACT,10,19,"Oñ abu ku Pita do̩mo̩ akpibe e̩wñ kʼi li le̩, Afu ka ñw u kakini, Go, one̩ me̩ta afeju we̩."
ACT,10,20,"E̩ ki la kwane̩, kʼe̩ gwo̩ru tane̩ kʼe̩ lebʼuma, e̩ ki ñwa ibe du tʼemi tʼemi n, todu omi kpe̩ ma wa."
ACT,10,21,"Oñ abu kʼiPita mugwo̩ru tane̩ i ka ñw aboke̩le̩ le̩ kakini, Me̩ go, omi ku me̩ feju le̩ de̩; o̩la e̩wñ du me̩ wa-i?"
ACT,10,22,"Oñ ma kakini, Ko̩rnilio̩s agboji amisoja ogume̩lu, e̩ne̩ke̩le̩ o̩kpakpa kpʼe̩ne̩ kʼi arailo O̩jo̩ i che, o̩gbo̩ uche̩ichi amaJu chaka agbʼo̩ ibenu, i gbʼuka O̩jo̩ lugbo onuche̩ kiafo̩, kʼi kpʼone̩ nyʼado̩ uwe̩ wa unyi-wñ, kʼi gbo̩ uko̩la ugbo we̩."
ACT,10,23,Abe̩le̩ i fʼuma do̩ wʼejefu oñ i mʼuma ko ru.
ACT,10,24,"O̩jo̩ñwa-wñ ma la mugudu nyi Se̩saria. Abu ki Ko̩rnilio̩s fʼamefu-wñ kpʼamonuku-wñ o̩lali do̩ jeju, i do̩mo̩ aneju ma."
ACT,10,25,"Abe̩le̩ abu ku Pita mugudu wa, Ko̩rnilio̩s ledʼowñ oñ i leane̩ e̩re̩-wñ, i chane̩ edojikane̩ ñw u."
ACT,10,26,"Ama Pita mʼowñ du kwane̩, i kakini, Kwane̩ dago, one̩ oñ omi onugo che ge̩."
ACT,10,27,"Tak abu kʼi abʼo̩ choluka i mugudu tʼejefu, oñ i li abu kʼamone̩ wewe wa jo̩."
ACT,10,28,"Tak i ka ñw ma kakini, Ame̩ chema abu kʼedama abe̩k ete̩me̩ru abo ichi omune̩ chʼe̩wñ udu ñw e̩ne̩ke̩le̩ Ju. O̩jo̩ muda duña mi ka kʼu we edo̩ e̩ne̩ du kʼe̩ne̩ elifo̩ kpʼe̩ne̩ ki ma fe̩ n."
ACT,10,29,"Todu e-kide̩ u la jiñwa n, abu ku ma kpʼone̩ ado̩ mi, u lewa. Todule̩ ene kʼu natʼuma de̩ kakini, Tod o̩la e̩wñ me̩ kpʼone̩ ado̩ mi wa-i?"
ACT,10,30,"Taku Ko̩rnilio̩s kakini, Akwo enyike̩le̩ gbogbo wʼadiko auwa kide̩-i u te̩tade auwa adua e̩ke̩la ef unyi-mi; e̩ la go, e̩ne̩ke̩le̩ʼka dʼukpo ki afane̩ bʼo̩la ma wa dago o̩gba-mi."
ACT,10,31,"Oñ i kakini, Ko̩rnilio̩s, ma fʼadua-we̩ gbo̩, ma la dibekado ele ejumomi kʼe̩ che eju O̩jo̩ me̩."
ACT,10,32,Todule̩ e̩ ki kpʼone̩ nyi Jo̩pa kʼe̩ do̩ Saimo̩n ku ma hiodu ko̩ Pita wʼugbo we̩; owñ le̩ ru unyi Saimo̩n ahiaño̩ etʼohimini.
ACT,10,33,"Todule̩ ababale̩ u fʼone̩ kpe̩ nyʼugbo we̩; ewa kʼe̩ wa-i, chʼo̩me̩me̩le̩. Todule̩ o̩chaka-wa jo̩ o̩gba O̩jo̩ emi kʼa gbo̩ e̩wñ du kʼOndu ñwajo̩ ñw e̩."
ACT,10,34,"Taku Pita mʼalu-wñ chi, i kakini, U mugba ochochi ka kʼO̩jo̩ nʼe̩nejuma n,"
ACT,10,35,ama ef abo uche̩ichi du e̩ne̩ kʼi arailo owñ kʼi la achuko̩lo̩ e̩wñ o̩kpakpa oñ O̩jo̩ aje̩.
ACT,10,36,"O̩la kʼi du kpuche̩ nyʼugbo amo̩ma Israe̩l, kʼi fʼUche̩nyo̩ ure̩do̩ je̩ rʼuma lefu Jisusi Kraist (owñ le̩ chʼOndu e̩wñ du);"
ACT,10,37,"ame̩ chema, uko̩la kʼi chane̩ akwo Galili aro̩ne baptism e-ku Jo̩n fʼakoya-wñ ta wajo̩ ugbo du ane̩ Juda;"
ACT,10,38,"alu kʼO̩jo̩ bʼAfu Kiafo̩ kpʼukpahiu ti Jisus abo Nazare̩t le̩ oji, kʼowñ la nyʼugbo du achuko̩lo̩ e̩nyo̩, kʼi laño̩ fʼo̩ga abo du kʼAbulumone̩ tʼuma ma chekpa, todu kʼO̩jo̩ dʼubi-wñ."
ACT,10,39,Awa la chʼame̩nibenu e̩wñ du kʼi che tʼe-kʼi che oj ane̩ amaju kpʼe-Je̩rusale̩m; owñ chʼe̩ne̩ ku ma ño̩ mudu kpa lo̩ko̩li oj oli le̩.
ACT,10,40,"Owñ le̩ O̩jo̩ mudu kwane̩ o̩jo̩ e̩ke̩ta-wñ, oñ i du ñw u kʼi kwotejugede,"
ACT,10,41,"i chʼugbo o̩chaka amone̩ n, chai ugbo ame̩nibenu kʼO̩jo̩ chi ma tane̩, owñ chʼawa, kʼa bʼo̩ jʼuje̩wñ kʼa la bʼo̩ ñmo̩ abu kʼi mudajikwane̩ kwef abo ki ku."
ACT,10,42,"Tak i ka ñw a kʼa takoya ñw amone̩, kʼa la fʼibenu gba nyo̩nyo̩ kakini, Owñ le̩ chʼe̩ne̩ kʼO̩jo̩ fudate̩ kʼi chʼakajo̩ abo ki deju kpʼabo ki ku."
ACT,10,43,Amakache̩ chaka gbʼowñ ibenu ka kʼe̩ne̩ du kʼi ake̩do̩nʼowñ agba adure-wñ eto̩no̩ lef odu-wñ.
ACT,10,44,"Abu ku Pita nʼo̩la-i aka ta, Afu Kiafo̩ lewa abʼo̩la abo du ku ma gbʼo̩la le̩ ma."
ACT,10,45,"Tak ibe abo ku ma chʼame̩ne̩do̩-ekono ef abo e̩pie̩da mu-kpatuka, owñ chʼaluka one̩ ki lebo̩ Pita wa le̩, todabu ku ma ño̩ mʼele Afu Kiafo̩ du da bʼabo uche̩ichi oji ma ge̩:"
ACT,10,46,"todu ma gbo̩ abu ku ma nʼalu ichi ichi aka ku ma la nabumʼO̩jo̩. Taku Pita dohi kakini,"
ACT,10,47,E̩ne̩ du neke fʼomifo naba ku ma we̩ eche abo-i ku ma mʼAfu Kiafo̩ gba dab awa baptism?
ACT,10,48,Oñ i ñwa ñwu ma ku ma che baptism ef odu Jisus Kraist. Taku ma rodubʼo̩ kʼi bʼuma nʼo̩jo̩ je̩ pe̩.
ACT,11,1,Oñ ame̩nukpuche̩ kpai amo̩maye ku ma jo̩ Judia gbo̩ ka kʼabo uche̩ichi ño̩ mʼo̩lO̩jo̩ gba ge̩.
ACT,11,2,"Oñ e̩gba ku Pita mute̩gu nyi Je̩rusale̩m abo e̩pie̩da bʼo̩ kajo̩,"
ACT,11,3,"ma kakini, Kʼuwe̩ nyʼejefu ugbo aboke̩le̩ ku ma ma de̩pi n, e̩ la bʼuma je̩ e̩wñ."
ACT,11,4,"Oñ Pita chane̩, i la bi o̩la ru ma eju kakini,"
ACT,11,5,"Omi de̩ ewo Jo̩pa achadua, tak u li e̩wñ ef ane̩ ego, e̩wñ ekuʼka nagwo̩ru wane̩, i dabe̩ne̩ kʼukpo line̩n inaina ku ma gwo̩nyʼago̩go̩-wñ me̩le̩ ato̩no̩ wane̩ kwʼefojale oñ i le gbogbo wʼugbo mi."
ACT,11,6,"Abu kʼu kejurʼu u chane̩ ekpibe, oñ u li kʼame̩la abe̩re̩me̩le̩ ane̩ ile̩-i kpʼame̩la ef o̩ko̩ kpʼame̩wñ ki afa kpʼame̩we̩ ojale jʼoji-wñ."
ACT,11,7,"Oñ u ño̩ gbo̩ omuko̩la kʼi ka ñwu-mi, kakini, Pita, kwane̩ kʼe̩ kpa kʼe̩ je̩."
ACT,11,8,"U muda kakini, I nʼo̩na n, Ondu, todu e̩wñ elifo̩ kpai e̩wñ ki ma fe̩ n tunyu mi alu mama ta n."
ACT,11,9,"Tak omuko̩la dohi kwʼefojale ñwu mi onukeji kakini, E̩wñ kʼO̩jo̩ che ki fe̩ uwe̩ ki ka kʼe̩wñ elifo̩ n."
ACT,11,10,"Oñ e-le̩ wache onu me̩ta, taku ma dabi fʼo̩chaka-wñ fa tʼefojale."
ACT,11,11,"Me̩ la go! e̩re̩re̩ le̩, aboke̩le̩ me̩ta ku ma kpe̩ ma kwo Se̩saria wʼugbo mi lewa banʼunyi kʼa jʼefu-wñ."
ACT,11,12,"Oñ Afu ka ñwu mi kʼu lebʼuma, kʼu we eñwʼibe tʼemi tʼemi. Amo̩maye me̩fa kide̩ ño̩ lebʼumi, tak a mugudu tef unyi e̩ne̩ke̩le̩ kide̩."
ACT,11,13,"Tak i kajane̩ ñwu wa alu ki le kʼi li onuche̩ Ondu ki dago ef unyi-wñ, kʼi la ka ñw u kakini, Fʼonuche̩ kpe̩ nyi Jo̩pa, kʼe̩ du Saimo̩n ku ma hiʼodu ko̩ Pita wa,"
ACT,11,14,"e̩ne̩ le̩ akʼuko̩la ku ma ane̩ jadu we̩ efu-wñ ñwʼe̩, owñ chʼuwe̩ kpʼabunyi-we̩ chaka."
ACT,11,15,Oñ echane̩ kʼu chane̩ eko̩la Afu Kiafo̩ lewa bʼuma ma dabalu kʼi la bʼuwa ma e̩gba ejodudu le̩.
ACT,11,16,"Tak u rewa uko̩la Ondu, abʼi kakini, Jo̩n che amone̩ baptism kpʼomiofo mana, ma muda ache me̩ baptism ef Afu Kiafo̩."
ACT,11,17,"Todule̩ iche̩wñ kʼO̩jo̩ mʼe-ʼle̩ du ñwu ma e̩go̩ alu kʼi du ñw a kpo̩ho̩ e̩gba kʼa ke̩do̩nʼOndu Jisus Kraisti le̩, e̩ne̩ omi che kʼu neke kpo̩na nyʼO̩jo̩?"
ACT,11,18,"Oñ abu ku ma gbo̩-i ma chechi, ma la dʼojima ñw O̩jo̩ kakini, Mak O̩jo̩ ño̩ mʼibe-erida du ñw abo uche̩ichi ku ma tef iñmi me̩ ge̩!"
ACT,11,19,"Todule̩ abo e-kʼo̩bata ki wache oji Stifan le̩ fʼuma kpatuka legudu gbogbo wa Fonisia kpai Saipro̩s kpʼAntio̩k, ma kʼo̩la O̩jo̩ ñw e̩ne̩ du n, chai amaJu kate."
ACT,11,20,"Ama iche̩ka jʼefu-ma ku ma chʼaboke̩le̩ Saipro̩s kpʼabo Sairini, abu kʼabo le̩ mugudu nyʼAntio̩k ma ño̩ ko̩la ñw amaGrik ge̩, ma nʼUche̩nyo̩ Ondu Jisus aje̩ru ma."
ACT,11,21,"O̩wo̩ Ondu la dʼubi-ma, oñ aluka amone̩ ku ma ke̩do̩no ku ma lafio rida abʼOndu chewewe."
ACT,11,22,"Tak inabali o̩la-ma kwotʼeli ujeju abudo̩ Ondu ki de̩ Je̩rusale̩m, oñ ma fu Barnabas kpuche̩ gbogbo wa Antio̩k."
ACT,11,23,"Abu kʼi lewa o̩mo̩ kʼi la fʼufe̩de̩nyo̩ O̩jo̩ li, i chane̩ eyo̩ oñ i dʼugbe̩do̩ ñw o̩chaka-ma ku ma nanʼe̩do̩ okpoko amanyʼOndu."
ACT,11,24,"Todu owñ chʼe̩ne̩ke̩le̩ ki nyo̩, i la che̩ko̩ ñw Afu Kiafo̩ kpai e̩do̩-ekono. Abe̩le̩ o̩wo̩ amone̩ elile kwomanyu ñw Ondu."
ACT,11,25,Tak i ledufu nyi Tarsus kʼi feju So̩l.
ACT,11,26,"Tak abu kʼi fʼu li i mʼu duwa Antio̩k. Abe̩le̩ o̩do̩ odukulu ma bʼuma jeju ef ujeju abudo̩ Ondu, ma la ño̩ ko̩ o̩wo̩ amone̩ elile e̩wñ, Antio̩k oñ ma do̩ amako̩che̩ ko̩ abo Kraist o̩mama."
ACT,11,27,Adiko le̩ amakache̩ iche̩ka la kwo Je̩rusale̩m gwo̩ru nyʼAntio̩k.
ACT,11,28,"Oñ e̩ne̩ʼka efu-ma kʼodu-wñ ko̩ Agabus kwane̩ dago, i la jiwe ñwu ma lef Afu kakini, Ukpo̩ta elile ache ki bʼo̩gbo ile̩ du ma, e-le̩ wache̩ o̩kpanachi Klaudius."
ACT,11,29,"Oñ amako̩che̩ fʼibe-ma ñwa tane̩ ka kʼalu kʼo̩wo̩ e̩ne̩ne̩ne̩ne̩ bo̩jo̩, ma achʼo̩takachi-wñ wa ñw amo̩maye-ma ku ma dodo Judia."
ACT,11,30,"Ma la fʼe-le̩ che, ma mʼu ko kpuche̩ nyʼugbo abogijo lʼo̩wo̩ Barnabas kpai So̩l."
ACT,12,1,I dabe̩ne̩ kʼiko le̩ kʼonu He̩ro̩d gwo̩nyʼabo iche̩ka ef abudo̩ Ondu kʼi che ma e̩bie̩ne̩.
ACT,12,2,I la nʼugbada kpa Jeme̩s o̩maye Jo̩n.
ACT,12,3,"Tak abu kʼi li ka kʼe-le̩ chenyo̩ amaJu eju, i ño̩ gbo̩gba gwo̩nyu Pita ge̩. (E̩gbale̩ la chʼo̩jo̩ uje̩wñ ku ma ma dʼo̩jo̩wu tʼo̩ n.)"
ACT,12,4,"Abu kʼi la fʼu mu, i mʼu du tʼunyi uga; i mʼowñ du nyʼamisoja me̩gwe̩fa o̩wo̩ ku ma fejutʼo̩. I neku edʼowñ dufu ñw amone̩ e̩gba kʼElaloji lale."
ACT,12,5,Abe̩le̩ ma fi Pita de ef unyi uga le̩. Ama ujeju abudo̩ Ondu jʼafejukparʼadua eche ñw O̩jo̩ tod uwñ.
ACT,12,6,"Oñ e̩gba ki He̩ro̩d ache kʼi dʼu dufu, odu o̩jo̩ le̩ Pita dʼagbagba amisoja meji alolu, ma nʼigbaligba meji fʼu ji; abo ku ma dide ño̩ jʼalugbo̩na ade unyi uga ge̩."
ACT,12,7,"Me̩ la go, onuche̩ Ondu wa banʼo, tak ugane̩ʼka mʼane̩ ne̩ ef unyi: oñ i fʼo̩wo̩ fio̩ Pita akolo, i la fʼu jʼolu, i kakini, Kwane̩ piopio. Tak igbaligba le̩ mugwo̩ kwʼo̩wo̩-wñ jʼane̩."
ACT,12,8,"Oñ onuche̩ le̩ ka ñw u kakini, Mʼukpo-we̩ ko lo, kʼe̩ mʼo̩patachi ko̩ nyʼe̩re̩. Oñ i fʼabe̩le̩ che. Tak i ka ñw u kakini, Mʼe̩wñ o̩la-we̩ ko nyi kʼe̩ tʼumi ubi."
ACT,12,9,"Tak i tʼo̩ ubi dufu, i la ma ka kʼe̩wñ ochochi wache owñ lugbo onuche̩-i n, i do̩ kʼane̩ ego i li le̩."
ACT,12,10,"Oñ abu ku ma lale gu adide ʼka du kpʼekeji, ma lewa olugbo̩na ebije e-ku ma legudu tef ewo; e-le̩ mʼo̩la-wñ bi ñw ma o̩to̩to̩la-wñ; taku ma ledufu, ma tʼo̩naʼka gbogbo tak onuche̩ kwo bʼo̩ te̩ ababale̩."
ACT,12,11,"Oñ abu kʼeju Pita mune̩, i kakini, Fai tak u ma ochochi ka kʼOndu fʼonuche̩-wñ kpe̩ wa oñ i mʼumi gba kwʼo̩wo̩ He̩ro̩d kpai kwef e̩wñ du kʼamaJu kibeno ka ki ake̩re̩bʼumi."
ACT,12,12,"Oñ abu kʼeju-wñ mune̩, i lewa unyi Me̩ri iye Jo̩n ku ma hi odu ko̩ Mark, ugbo kʼamone̩ wewe jo̩ achadua."
ACT,12,13,"Oñ abu kʼi do̩wo̩kʼo̩na atakpa le̩, imo̩to̩ onobule̩ kʼodu-wñ ko̩ Roda lewa kʼi neti."
ACT,12,14,"Tak abu kʼi mejuma omuko̩la Pita, eyo̩ kʼi ayo̩ je̩ ñw u bi o̩na atakpa n, i ra dabi tʼejefu, oñ i muduka ka ki Pita dago alu atakpa."
ACT,12,15,"Oñ ma ka ñw u kakini, E̩ himu. I muda gwo̩nyʼomu-wñ gbali ka kʼabe̩le̩ i de̩. Taku ma kakini, Onuche̩-wñ de̩."
ACT,12,16,"Ama Pita nado̩wo̩kʼo̩na waa; tak e̩gba ku ma mʼo̩na bi ma fʼowñ li, oñ ibe-ma mukpatuka."
ACT,12,17,"Ama abu kʼi chʼo̩wo̩ pe̩pe̩ ñw ma ku ma jo̩ chii, i choli ñw ma alu kʼOndu mʼowñ du kwef unyi uga dufu. Tak i kakini, Me̩ fʼuche̩ e̩wñ-i kpe̩ru Jeme̩s kpai amo̩maye. Tak i ledufu, oñ i nyʼugbo omune̩ ojoji."
ACT,12,18,"Tak abu kʼo̩jo̩ muñwa ekuku ki dʼef amiso̩ja le̩ chʼo̩pe̩ n, abu Pita le?"
ACT,12,19,"Tak abu ki He̩ro̩d fej uwñ kʼi ma li n, kʼi la gwili amadide le̩, i je̩ ñw ma mʼuma ko nyʼakpa. Tak i kwo Judia nyi Se̩saria, oñ i nʼo̩jo̩ je̩ o̩mo̩."
ACT,12,20,"O̩la abo Taya kpai abo Saido̩n la chʼe̩bie̩ nyʼu e̩do̩; oñ ma falujo̩ lewʼugbo-wñ, tak abu ku ma gba Blastus ki nʼo̩da unyi olu onu ibe kʼi chʼonuku-ma, ma tʼo̩ ene kʼure̩do̩ ki dʼagbagba-ma, todabu kʼabo ojane̩-ma ali uje̩wñ je̩ ojane̩ onu le̩."
ACT,12,21,"Tak o̩jo̩ ku ma da He̩ro̩d mʼe̩wñ onu ko̩ nyʼo̩la oñ i kwogugu o̩gba e̩de̩, tak i ko̩la ñwu ma ej o̩ja."
ACT,12,22,"Tak o̩wo̩ o̩ja dʼomu nyate̩ kakini, Omuko̩la o̩jo̩ʼka de̩, i chʼe-one̩ de̩-i n."
ACT,12,23,"Tak onuche̩ Ondu mʼowñ du kpa e̩re̩re̩le̩, todabu kʼi ma dʼojima ñw O̩jo̩ n. Oñ abu kʼideneku chane̩ elo̩ i mʼiñmi da."
ACT,12,24,"O̩lO̩jo̩ muda gbʼane̩ nyʼo̩wo̩ alo waa, i ño̩ nana nyo̩gba."
ACT,12,25,Tak e̩gba ki Barnabas kpai So̩l fʼe̩wñ ku ma che ñw one̩ le̩ che kpa ma mudabi bi Je̩rusale̩m te̩; ma mu Jo̩n ku ma hi odu ko̩ Mark du lebʼuma.
ACT,13,1,Amakache̩ kpʼamakone̩wñ la jʼef ujeju abudo̩ Ondu Antio̩k; ama che Barnabas kpai Simeo̩n ku ma do̩ ko̩ Naija kpai Lukio̩s e̩ne̩ Sairini kpai Mane̩e̩n ku ma nʼowñ kpai He̩ro̩d kʼi je̩ Te̩trak le̩ gba kpai So̩l.
ACT,13,2,"Oñ abu ku ma jʼachabune̩ Ondu, ku ma nʼalu aji, Afu Kiafo̩ kakini, Me̩ ki fi Barnabas kpai So̩l date̩ ñw mi tod uko̩lo̩ kʼu do̩ ma tʼef uwñ."
ACT,13,3,"Tak e̩gba ku ma fʼalu ji ku ma la fʼadua che, ma kʼo̩wo̩ nʼuma oji oñ ma tʼuma no̩."
ACT,13,4,Todule̩ abu kʼAfu Kiafo̩ fʼuma kpe̩ dufu ma gwo̩ru nyi Se̩lusia; oñ ma tʼo̩ko̩ kwʼo̩mo̩ nyi Saipro̩s.
ACT,13,5,"Tak abu ku ma lewa Salamis, ma dʼuche o̩lO̩jo̩ kpo̩go ef unyi unyi ujeju amaju. Ma la ne̩ Jo̩n kʼi chʼimo̩to̩ uko̩lo̩-ma."
ACT,13,6,"Oñ abu ku ma lale gu ef ala le̩ du gbogbo wa Pafo̩s, ma fʼachifamuʼka kʼi chʼakache̩ olemi li, e̩ne̩ Ju kʼodu-wñ ko̩ Barjisus i che."
ACT,13,7,"E-kʼi manyʼakoji onu, Se̩rgius Po̩lo̩s, kʼi chʼe̩ne̩ke̩le̩ kʼi nʼibe, o̩la. Abu kʼowñ le̩ fi Barnabas kpai So̩l do̩ wʼugbo-wñ, i feju kʼi gbo̩ alu kʼo̩lO̩jo̩ de̩."
ACT,13,8,"Ama achifamu le̩ ku ma jomudechi odu-wñ ko̩ Elimas, gbo̩nanyʼuma, i feju kʼi fʼakoji onu le̩ rida bʼo̩na e̩dekono te̩."
ACT,13,9,"Ama abu kʼAfu Kiafo̩ che̩ko̩ efu So̩l kʼi ño̩ ko̩ Po̩l le̩, i mʼeju korʼu chii,"
ACT,13,10,"oñ i kakini, Uwe̩ kʼo̩gwo̩ kpʼe̩wñ e̩fule̩fu du che̩ko̩ ef uwe̩, uwe̩ o̩ma Abulumone̩, e̩nebi e̩wñ o̩kpakpa du, uwe̩ awe erʼo̩na Ondu kʼi tʼokpoolo da n?"
ACT,13,11,"E̩ la go ke, o̩wo̩ Ondu nʼuwe̩ oji me̩, eju we̩ la afo̩, uwe̩ ali olu n gbogbo wʼikoʼka. E̩re̩re̩le̩ o̩bulubulu kpʼe̩chubi lewa bʼo ma, oñ i tale afeju e̩ne̩ ki agwo̩nyʼu o̩wo̩ tʼo̩na."
ACT,13,12,"E̩gbale̩ abu kʼakoji onu li e̩wñ ki wache le̩, i ke̩do̩no, ibe la takpa rʼowñ efu noji uko̩la Ondu."
ACT,13,13,Oñ abu ki Po̩l kpʼabo-wñ tʼo̩ko̩ kwo Pafo̩s ma lewa Pe̩rga e-Pamfilia; Jo̩n la kwo bʼuma te̩ mudabi ti Je̩rusale̩m.
ACT,13,14,"AmiPo̩l muda kwo Pe̩rga, ma lale gu ane̩ le̩ du oñ ma lewa Antiok e-Pisidia; oñ abu ku ma mugudu tʼunyi ujeju amaJu o̩jo̩ uñmi agugu ane̩."
ACT,13,15,"Tak abu ku ma fʼo̩kalatu e-olo̩da kpai e-amakache̩ che kpa abogijo unyi ujeju le̩ fʼone̩ kpe̩ nyʼugbo ma kakini, Aboke̩le̩, amo̩maye, iche̩wñ kʼo̩la dʼef ume̩ ku me̩ dʼugbe̩do̩ ñw amone̩-i, me̩ ka waa."
ACT,13,16,"Oñ abu ki Po̩l kwane̩ dago, kʼi la chʼo̩wo̩ pe̩pe̩ ñwu ma, i kakini:"
ACT,13,17,"O̩jo̩ amone̩ Tsrae̩l-i fʼamata-wa chi tak i ko ma dago ef ilowa-ma ane̩ Ijipti, tak i dʼugbogbolo o̩wo̩-wñ dago ko ma kwʼo̩mo̩ dufu."
ACT,13,18,Tak i ne̩ ma dab o̩do̩ o̩gbo̩ meji ef aje̩tachi.
ACT,13,19,"Tak abu kʼi fʼabo uche̩ichi ojoji mebie oj ane̩ Kenan kpo̩fo̩, i mʼane̩-ma ko ñwu ma ku ma je̩ dab o̩do̩ oli me̩la."
ACT,13,20,Oñ ubi e-le̩ i mʼamakajo̩ ko ñwu ma gbogbo wa Samiue̩l akache̩ le̩.
ACT,13,21,"Tak e̩gba le̩ ma bi onu: oñ O̩jo̩ mi So̩l, o̩ma Kish, abo o̩lo̩pu Be̩njamin du ñw ma o̩do̩ o̩gbo̩ meji."
ACT,13,22,"Tak abu kʼi fʼowñ yo̩ tane̩, i mi Defid du kwane̩ kʼi jʼonu-ma; i ño̩ gbʼe-le̩ ibenu kakini, U fi Defid o̩ma Je̩si, e̩ne̩ke̩le̩ ki rʼumi e̩do̩, li me̩, owñ le̩ ache e̩wñ du ki dʼumi e̩do̩."
ACT,13,23,"O̩jo̩ la mi Jisus E̩najadu, duwa ñw Israe̩l kwef ugbe̩ e̩ne̩ le̩ dabalu kʼi ko̩la-wñ tane̩;"
ACT,13,24,abu ki Jo̩n fʼakoya baptism e-ibe erida ta ñw amo̩ma Israe̩l du eju-wñ abu kʼi aguduwa.
ACT,13,25,"Oñ abu ki Jo̩n nʼukpe̩-wñ ache, i kakini, E̩ne̩ me̩ neju ka kʼomi che ta? I chʼomi no. Me̩ muda go ta, e̩ne̩ʼka awa ubi-mi, e-kʼomi ma nyo̩ bʼiku e̩da-wñ etu jo̩ n."
ACT,13,26,"Amo̩maye, aboke̩le̩, amo̩ma o̩lo̩pu Ebraham, kpʼabo ku ma railo O̩jo̩ ku ma jʼef ume̩ le̩, awa oñ ma dʼo̩la ujadu kide̩ kpuche̩ru."
ACT,13,27,"Todu abo ku ma dodo Je̩rusale̩m kpʼamagboji-ma, abu ku ma ma ma e̩ne̩ le̩ kpʼomuko̩la amakache̩ ku ma chʼo̩kalatu-wñ o̩jo̩ uñmi du le̩ n, ekpabi ku ma kpʼo̩ abi ma fʼo̩la le̩ che kpa me̩."
ACT,13,28,"Dagba ku ma ma li e̩wñ du ki bʼuku jo̩ n, ma rodubo̩ Pailat ku ma dʼowñ kpa kpo̩."
ACT,13,29,"Abu ku ma la fʼe̩wñ du ku ma ko̩tane̩ ugbo-wñ che kpa, ma mʼowñ du kwʼoj oli le̩ wane̩, oñ ma mʼu du atʼef oji."
ACT,13,30,O̩jo̩ muda mʼowñ du kwane̩ kwef abo ki ku.
ACT,13,31,I la kwotejugede ñw abo ku ma bʼo̩ te̩gu kwo Galili nyi Je̩rusale̩m o̩jo̩ wewe: abo le̩ chʼame̩nibenu-wñ ugbo amone̩ abajo̩-i.
ACT,13,32,"Oñ a ajuche̩nyo̩ e̩wñ ku ma katane̩ ñw amo̩ra-wa rʼume̩-i, kakini,"
ACT,13,33,"O̩jo̩ la fʼe-le̩ che kpa ñw awa kʼa chʼamo̩ma-ma, owñ che Jisusi kʼi du kwane̩ le̩; i ño̩ dabalu ku ma ko̩ ef Eli Eko̩ DʼO̩jo̩ ekeji kakini,"
ACT,13,34,"I chʼe-edʼu kwane̩ kʼi dʼowñ kwane̩ kwef abo ki ku kʼi ma ñʼadabi tef e̩che̩ ge̩ n, i fʼabe̩-i ka kakini,"
ACT,13,35,"Todabu kʼi ño̩ ka ugbo ojoji kakini,"
ACT,13,36,"Todu Defid, abu kʼi fʼe̩wñ kʼO̩jo̩ neku che ñw abo o̩gba e̩-wñ, mʼolu du, taku ma mʼu du adachi manyʼamata-wñ, i la fʼe̩che̩ li."
ACT,13,37,E̩ne̩ kʼO̩jo̩ muda dʼu kwane̩ le̩ li e̩che̩ du n.
ACT,13,38,"Todule̩ amo̩maye, aboke̩le̩, me̩ ki ma kakini, Le̩f e̩ne̩ kide̩ oñ ma dʼuche̩ utʼadure no̩ kpogo ñw me̩-i;"
ACT,13,39,ef e̩ne̩-i ma fʼale da ñw e̩ne̩ du ki ake̩do̩no ugbo e̩wñ du ku me̩ ma neke jale ef o̩lo̩da Mose̩s n.
ACT,13,40,"Todule̩ me̩ nago̩, tode̩gba kʼe̩wñ ku ma ka ef amakache̩ le̩ wa abʼume̩ ma kakini,"
ACT,13,41,"Me̩ go, ame̩ amakerʼone̩, ku me̩ yaye, ku me̩ lenyo̩ pioo̩;"
ACT,13,42,"Oñ abu ku ma kwʼo̩mo̩ dufu, abo le̩ gbo̩ko̩bʼuma ku ma ka o̩la le̩ ñw ma o̩jo̩ uñmi ki ro̩nʼe-le̩."
ACT,13,43,"Oñ abu kʼujeju le̩ muchi, amaju wewe kpʼabo ku ma kʼo̩la-ma jʼef uma okpoko ku ma la akpe̩do̩rʼO̩jo̩, kwoti Po̩l kpai Barnabas ubi; ama le̩ la ko̩la ñw ma, ma kute̩ ma ku ma gugu ef ufe̩de̩nyo̩ O̩jo̩ alo waa."
ACT,13,44,"Tak o̩jo̩ uñmi ki ro̩nʼo abo ewo le̩ jeju ku ma gbo̩ o̩lO̩jo̩, abo ku ma ma wa n ma bʼonu ge̩ n."
ACT,13,45,"Ama abu kʼamaJu fʼo̩wo̩ amone̩ le̩ li, ulie̩na che̩ko̩ ef uma, taku ma kwo du Po̩l o̩wo̩ e̩wñ du kʼi aka, ma la chakpabie̩."
ACT,13,46,"Po̩l kpai Barnabas la nʼeju e̩gbo ako̩la kakini, I dukpe̩ ku ma kʼo̩lO̩jo̩ ñwu me̩ ejodudu. Abu ku me̩ fʼu ke̩che̩ rinyo̩, kʼame̩ la fʼajo̩ o̩la-me̩ ka ka kʼame̩ nyo̩ bʼiñmi ogbegbele̩ jo̩ n, go, a arida tef abo uche̩ichi."
ACT,13,47,"Todu abu kʼOndu tuko̩ ñw a de̩ kakini,"
ACT,13,48,"Oñ abu kʼabo uche̩ichi gbo̩-i ma kwoyo̩, ma la dojima ñw o̩lO̩jo̩; oñ aluka one̩ du ku ma chi jo̩ ñw iñmi ogbegbele̩ la ke̩do̩no."
ACT,13,49,Ma la mʼo̩la Ondu du le rʼo̩gbo̩ ane̩ le̩ du.
ACT,13,50,"Tak amaJu ko̩nyʼabobule̩ o̩me̩me̩le̩ ku ma kpe̩do̩rʼO̩jo̩ efu ololo, kpai abogijo ewo le̩, oñ ma nyi edoli Po̩l kpai Barnabas wa, oñ ma ko ma rikpolo bʼalu o̩me̩ ane̩-ma te̩."
ACT,13,51,Taku ma fʼebutu e̩re̩-ma gbanyo̩ nʼuma oji oñ ma lewa Aikonium.
ACT,13,52,Amako̩che̩ le̩ la che̩ko̩ ñw uyo̩ kpai Afu Kiafo̩.
ACT,14,1,"Oñ i lewatu Aikonium o̩mo̩ ma kpe̩re̩ nyʼef unyi ujeju amaju, oñ alu ku ma ko̩la o̩mo̩ je̩ ñw o̩wo̩ amone̩ lile, tʼamaJu tʼamaGrik, ke̩do̩no."
ACT,14,2,Ama amaju ku ma ko̩ egbagbo̩ fʼabo uche̩ichi dogo oñ ma je̩ ñw onugo-ma bie̩ne̩ ali ñw amo̩maye le̩.
ACT,14,3,"Todule̩ ma kpo̩kpe̩ o̩mo̩ anʼeju e̩gbo ako̩la ef Ondu. Owñ la gbʼo̩la ufe̩de̩nyo̩-wñ ibenu, i je̩ ñw ujiwe kpai uno̩ ki wache lef o̩wo̩-ma."
ACT,14,4,"Tak o̩wo̩ amone̩ ewo le̩ mukpe̩reji; iche̩ka manyu amaju, iche̩ka la manyʼame̩nukpuche̩."
ACT,14,5,"Oñ abu kʼabo uche̩ichi kpai amaJu manyʼamagboji-ma che ku ma gwo̩ko̩ tʼuma o̩la ku ma bʼuma ina ku ma ño̩ rʼokuta ñw uma,"
ACT,14,6,"ma fʼafu-wñ gbo̩ oñ ma ra nyʼewo ewo Laikaonia kpai Listra kpai De̩rbi, kpai ane̩ ki lo daka."
ACT,14,7,Taku ma kwo jʼo̩mo̩ ajʼUche̩nyo̩ rʼuma.
ACT,14,8,"Oñ e̩ne̩ke̩le̩ʼka kʼili e̩re̩-wñ ma gbiti n gugu Listra, i chʼe̩no̩lo̩ kwef uwile̩ kʼi ma lule̩ mama ta n."
ACT,14,9,"Owñ le̩ gbo̩ abu ki Po̩l ako̩la: Po̩l la kejurʼu chii, oñ abu kʼi li ka kʼi nʼe̩do̩ ekono ku ma ajadu owñ,"
ACT,14,10,"i dʼomu dago kakini, Kwane̩ dago e̩re̩-we̩ kpakpa. Tak i muro̩ dago, oñ i kwolule̩."
ACT,14,11,"Oñ abu kʼo̩wo̩ amone̩ le̩ li e̩wñ ki Po̩l che, ma dʼomu-ma dago alu ichi Laikaonia kakini, Amo̩jo̩ ku ma dʼalu kʼamone̩ de̩ mugwo̩ru wʼugbo wa me̩!"
ACT,14,12,"Ma la dodu Barnabas ko̩ Jupiter; ma la do̩ Po̩l ko̩ Me̩rke̩ri, noj ukpe̩ kʼi tʼo̩gba o̩la le̩ eka."
ACT,14,13,"Oñ atama e-Jupiter kʼi do̩gba ewo le̩ mʼamokuno̩ o̩ko̩ kpai e̩wñ ku ma ta wenyu ma o̩la kowa alu-aku, i dʼowñ e̩do̩ kʼowñ kpai o̩wo̩ amone̩ le̩ ki chʼiche̩bo̩."
ACT,14,14,"Ama abu ku Barnabas kpai Po̩l ame̩nukpuche̩ le̩ gbo̩-i, ma fʼe̩wñ o̩la-ma na, taku ma ra ref o̩wo̩ amone̩ le̩ ma kwokwa, ma kakini,"
ACT,14,15,"Aboke̩le̩, e̩wñ chi ku me̩ chʼei taa? awa onugo chʼone̩, uche̩ʼka kpʼame̩ oñ a che, Uche̩nyo̩ a la je̩ru me̩-i ku me̩ ki rida bʼe̩wñ o̩wai kide̩ te̩ tugbo O̩jo̩ ki deju, e-kʼi che efojale kpai ane̩-ile̩ kpai ohimini kpai ame̩wñ du ki jʼefu-wñ."
ACT,14,16,I tʼabo uche̩ichi uche̩ichi duu o̩gba o̩gba ki la le le̩ no̩ ku ma le o̩na e-ma.
ACT,14,17,"I muda tʼo̩la-wñ no̩ kʼi we enʼe̩nibenu n, i che e̩wñ e̩nyo̩, i du omi ojale wa ñwu me̩ kpai adiko kʼe̩wñ aro, i je̩ ñw e̩do̩-me̩ ko̩ ñw uje̩wñ kpai uyo̩."
ACT,14,18,"E̩wñ ku ma ka le̩ du i chakanya taku ma ba o̩wo̩ amone̩ le̩, ku ma we eche ma."
ACT,14,19,"Ama amaJu kwo Antio̩k kpai Aikonium wʼo̩mo̩; oñ abu ku ma gba o̩wo̩ amone̩ le̩ ibe, ma fʼokuta ro̩do Po̩l, ma la fʼowñ fa tʼejo̩do̩da ewo le̩, ma do̩ ka kʼi leku."
ACT,14,20,"Ama abu kʼamako̩che̩ donyʼu jo̩, i kwane̩ dago, oñ i mugudu tef ewo le̩. Tak o̩jo̩ñwa-wñ i lebi Barnabas nyi De̩rbi."
ACT,14,21,"Abu ku ma fʼUche̩nyo̩ je̩rʼab ewo le̩, ku ma laño̩ nʼamako̩che wewe, ma mudabi nyi Listra kpai Aikonium kpai Antio̩k,"
ACT,14,22,"afʼo̩wo̩ kʼonugo amako̩che̩ le̩ dago; ma dʼugbe̩do̩ ñwu ma ku ma gugu ef o̩la e̩do̩ ekono waa, ma kakini, lef o̩bata wewe tak awa agudu nyi ojane̩ O̩jo̩ tila."
ACT,14,23,"Oñ abu ku ma fʼabogijo chi ñwu ma ujeju ujeju du, ku ma laño̩ chadua kpai alu eji, ma mʼuma ko jo̩ ñwu Ondu ku ma ke̩do̩no le̩."
ACT,14,24,Tak uma legu ef Pisidia du oñ ma lewa Pamfilia.
ACT,14,25,Oñ abu ku ma fʼo̩la le̩ ka Pe̩rga ma gwo̩ru nyʼAtalia;
ACT,14,26,"tak akwo̩mo̩ ma tʼo̩ko̩ nyʼAntio̩k, ugbo ku ma jo̩ taku ma mʼuma ko jo̩ ñw ufe̩de̩nyo̩ O̩jo̩ todu uko̩lo̩ ku ma chekpa-i."
ACT,14,27,"Oñ abu ku ma lewa ku ma la fʼujeju abudo̩ Ondu le̩ do̩ jeju, ma mʼaluka e̩wñ du kʼO̩jo̩ che ugbo ma duka ñwu ma, ma ño̩ kak i mʼo̩na e̩do̩ ekono bi ñw abo uche̩ichi."
ACT,14,28,Oñ ekpo̩kpe̩ ku ma kpo̩kpe̩ o̩mo̩ kpai amako̩che̩ le̩ chʼo̩pe̩ n.
ACT,15,1,"Tak aboʼka kwo Judia gwo̩ru wa ako̩ amo̩maye le̩ e̩wñ kakini, Iche̩wñ ku ma ma fʼume̩ e̩pi da alu kʼe̩wʼñ o̩gu Mose̩s de̩ n ma neke jadu me̩ n."
ACT,15,2,"Oñ abu kʼuja kpai iñwa ki ma de̩ ke̩ke̩ n chi te̩ agbagba-ma kpai Po̩l kpai Barnabas, ma ñwa ki Po̩l kpai Barnabas kpai abomune̩ ef uma ku ma te̩gu nyi Je̩rusale̩m tugbo ame̩nukpuche̩ kpai abogijo noj iñwa kide̩."
ACT,15,3,Todule̩ abu kʼujeju abudo̩ Ondu le̩ fʼaite̩-ma che ma lale gu efu Fonisia kpai Samaria du acholi ñwu ma erida kʼabo uche̩ichi rida. Ma la je̩ ñw amo̩maye du yo̩ nana.
ACT,15,4,"Tak abu ku ma lewa Je̩rusale̩m, ujeju abudo̩ Ondu kpai ame̩nukpuche̩ kpai abogijo yo̩ ñwu ma, oñ ma mʼaluka e̩wñ du kʼO̩jo̩ che lugbo ma duka ñwu ma."
ACT,15,5,"Tak abo ʼka ku ma chʼuche̩ ki date̩ e-amaFarisi ku ma ke̩do̩no kwane̩ dago kakini, I dukpe̩ ku ma fe̩pi-ma da, kʼa laño̩ ka ñwu ma ku ma fʼo̩lo̩da Mose̩s de tila."
ACT,15,6,Oñ ame̩nukpuche̩ kpai abogijo wa jo̩ ku ma go oji o̩la kide̩.
ACT,15,7,"Tak abu ku ma fʼiñwa je̩ nana tabale Pita kwane̩ dago ka ñwu ma kakini, Amo̩maye-mi, aboke̩le̩, ame̩ chema ka kʼakwʼigbelegbele O̩jo̩ fʼuwa tu oñ i mʼumi chi kʼabo uche̩ichi ki gbo̩ o̩la Uche̩nyo̩ lef alu-mi kʼama ki ke̩do̩no."
ACT,15,8,"O̩jo̩ kʼi chema ef e̩do̩ one̩, la gbʼuma ibenu, i mʼAfu Kiafo̩ du ñwu ma dabalu kʼi du ñw a."
ACT,15,9,I la ñwa agbagba awa kpai ama rʼeji n abu kʼi nʼe̩do̩ ekono fʼuma e̩do̩ gwe̩ hiolo.
ACT,15,10,"Todule̩, e̩wñ chi ku me̩ jʼO̩jo̩ ma fa-i, ku me̩ dʼadu nʼamako̩che̩ o̩lo̩ e-kʼamata-wa tʼawa onugo ma gbiti bo̩jo̩ kʼa ne̩ n?"
ACT,15,11,"Awa muda ake̩do̩no ka ku ma ajadu wa lef ufe̩do̩ e̩nyo̩ Ondu Jisus, alu kʼe-ma onugo de̩ ge̩."
ACT,15,12,"Tak ugwe̩ko̩ amone̩ le̩ chaka jo̩ chii, oñ ma neti abu ki Barnabas kpai Po̩l nacholi ujiwe kpai uno̩ du kʼO̩jo̩ che ef abo uche̩ichi lugbo ma."
ACT,15,13,"Oñ abu ku ma jo̩ chii gbogbo taki Jeme̩s dohi kakini, Amo̩maye-mi aboke̩le̩, me̩ gbʼo̩la-mi."
ACT,15,14,Simeo̩n choli ñwu me̩ alu kʼO̩jo̩ wa fejudʼabo uche̩ichi ejodudu kʼi chi amone̩ kwef uma tod odu-wñ.
ACT,15,15,"Oñ e-le̩ mud omuʼka kpai amakache̩ du; dabalu ki che̩ko̩tane̩ kakini,"
ACT,15,16,"Ubi e-kide̩ nadabiwa,"
ACT,15,17,"todu kʼamone̩ ki bo̩bo̩ ki nafeju Ondu,"
ACT,15,18,"Ondu, kʼi je̩ ñwu ma ma e̩wñ-i kwʼigbelegbele aka-i."
ACT,15,19,"Todu kide̩ abu kʼomi li de̩ kakini, A ki che abo ku ma rida tugbo O̩jo̩ kwef abo uche̩ichi e̩do̩wulu n;"
ACT,15,20,kʼa muda kʼo̩takada rʼuma ku ma ki hi-mama e̩wñ ode ki adʼone̩ ji kpai e̩wñ abutabu eche kpai e̩wñ ku ma kpa okutulu kpai e̩bie̩.
ACT,15,21,"Todu akwʼe̩gba abogijo igbelegbele Mose̩s chene̩ abo ku ma takoya-wñ ef unyi ujeju ewo ewo du, o̩jo̩ uñmi du ma la nʼo̩kalatu-wñ ache."
ACT,15,22,E̩gba le̩ tak i nyo̩ eju ame̩nukpuche̩ kpai abogijo kpai o̩gbo̩ ujeju abudo̩ Ondu du ku ma fʼaboke̩le̩ ef uma chi ku ma kpe̩ manyu Po̩l kpai Barnabas nyʼAntio̩k. Abo ku ma chi che Judas ku ma hiodu ko̩ Barsabas kpai Sailas ku ma chʼame̩nuto̩gba ef amo̩maye le̩:
ACT,15,23,"abu ku ma kʼo̩takada lʼo̩wo̩-ma kakini, Ame̩nukpuche̩ kpai abogijo ku ma chʼamo̩maye, tugbo amo̩maye ku ma jʼef abo uche̩ichi Antio̩k kpai Siria, kpai Silisia, me̩ gba-o."
ACT,15,24,"Abu kʼa gbo̩ ka kʼaboʼka ku ma kwefu wa nʼo̩la chʼume̩ e̩do̩ ñwañwala, ku ma la mʼonugo-me̩ ibe ko, a la kpe̩ ma abe̩le̩ duu n;"
ACT,15,25,"i nyo̩ eju-wa abu kʼibe-wa mud okate, kʼa chi aboke̩le̩ kʼa kpe̩ ma nyugbo me̩, manyu ame̩nufe̩do̩-wa Barnabas kpai Po̩l,"
ACT,15,26,ku ma chʼabo ku ma mʼoji o̩la-ma du tinyo̩ todu odu Ondu-wa Jisus Kraist.
ACT,15,27,"Todule̩ a la fu Judas kpai Sailas-i kpe̩, kʼama le̩ la anʼalu-ma aka o̩la e̩wñ kide̩ ñwu me̩."
ACT,15,28,"Todu i nyo̩ Afu Kiafo̩ eju kpai awa onugo, kʼa we edʼadu o̩bata omune̩ nʼume̩ oji tʼe̩wñ ki chʼukpe̩ one̩-i le: kakini,"
ACT,15,29,Me̩ ki himama e̩wñ ku ma du chʼode̩ kpʼe̩bie̩ kpʼe̩wñ ku ma kpa okutulu kpʼe̩wñ abutabu; me̩ fʼo̩la-me̩ de bʼef e̩wñ-i te̩ mak e̩nyo̩ me̩ ache le̩. I ra ñw me̩ kpo̩o̩.
ACT,15,30,Todule̩ abu ku ma tʼuma no̩ ma lewa Antio̩k; tak abu ku ma fʼugwe̩ko̩ amone̩ le̩ do̩ jeju ma mʼo̩takada le̩ du ñw ma.
ACT,15,31,Tak abu ku ma fʼo̩kalatu-wñ che ma yo̩ tod o̩la ugbe̩do̩ le̩.
ACT,15,32,"Oñ abu ku Judas kpai Sailas onugo la chʼamakache̩, ma nʼo̩la wewe du-gbe̩do̩ ñw amo̩maye le̩, ma la fʼo̩wo̩ kʼuma dago."
ACT,15,33,Tak abu ku ma nʼo̩jo̩ je̩ pe̩ ma tʼuma no̩ ku ma kwʼugbo amo̩maye le̩ kpʼure̩do̩ ku ma nyʼugbo abo ki kpʼuma wa le̩. [
ACT,15,34,I muda nyo̩ Sailas eju kʼi gugu omo̩.]
ACT,15,35,"Po̩l kpai Barnabas la kpo̩kpe̩ Antio̩k ako̩ amone̩ e̩wñ kpʼUche̩nyo̩ eje̩ ru ma kpʼabomune̩ ojoji wewe, owñ chʼo̩la Ondu."
ACT,15,36,"Tak abu ku ma nʼo̩jo̩ je̩ pe̩ Po̩l ka ñw Barnabas kakini, Lewa kʼa dabi kʼa fejudʼamo̩maye-wa ewo ewo du ugbo kʼa dʼuche̩ o̩la Ondu kpogo ñw ma le̩, kʼa go alu ku ma de̩."
ACT,15,37,Barnabas la neku kʼi du Jo̩n e-ku ma dʼo̩ ko̩ Mark le̩ lebʼuma;
ACT,15,38,"ama eju Po̩l i nʼo̩na ku ma du e̩ne̩ ki mudabi bʼuma te̩ Pamfilia, kʼi ma lebʼuma nyʼoko uko̩lo̩ le̩ n, lebʼuma n."
ACT,15,39,"Oñ i chʼiñwa ej olo ñw ma, todabe̩le̩ ma mudaru bʼomune̩ te̩, Barnabas la mu Mark du oñ ma tʼo̩ko̩ nyi Saipro̩s."
ACT,15,40,"Po̩l la mu Sailas du, oñ abu kʼamo̩maye le̩ mʼuma ko ñw ufe̩de̩nyo̩ Ondu, ma kwʼo̩mo̩ le."
ACT,15,41,Oñ i leale gu efu Siria kpai Silisia du afʼo̩wo̩ kʼujeju ujeju abudo̩ Ondu dago.
ACT,16,1,"Oñ i ño̩ lewa De̩rbi kpai Listra; go, ako̩che̩ʼka do̩mo̩ kʼodu-wñ ko̩ Timoti, iye-wñ che Ju ki ke̩do̩no, ata-wñ muda che Grik."
ACT,16,2,Amo̩maye ku ma jo̩ Listra kpai Aikonium agbʼo̩ ibenu.
ACT,16,3,"I du Po̩l e̩do̩ kʼene̩ le̩ alebʼowñ; tak i mʼowñ du, i la fʼe̩pi-wñ da todu amaJu ku ma jʼugbo kide̩, todu o̩chaka ma chema ka kʼata-wñ che Grik."
ACT,16,4,Oñ abu ku ma alale gu ef ewo ewo du ma mʼo̩la kʼame̩nukpuche̩ kpai abogijo Je̩rusale̩m ñwate̩ du ñwu ma ku ma de.
ACT,16,5,"Todule̩ ujeju ujeju abudo̩ Ondu hi e̩re̩ nyane̩ ef o̩la e̩do̩ ekono nyo̩nyo̩, aluka-ma anyo̩gba otemeje o̩jo̩ñwa o̩jo̩ñwa."
ACT,16,6,"Oñ ma lale gu ef ane̩ Frigia kpai Galatia du ofo, abu kʼAfu Kiafo̩ kpo̩nanyʼuma ku ma we eko̩la Esia;"
ACT,16,7,"oñ abu ku ma lewa alo̩me̩ Misia, ma che ku ma nyi Be̩tunia; Afu Jisus muda je̩ ñw uma n;"
ACT,16,8,oñ abu ku ma lale gu Misia du ma gwo̩ru wa Troas.
ACT,16,9,"Tak ane̩ ego oka kwodufu ñwu Po̩l go odu: e̩ne̩ke̩le̩ Masidoniaʼka dago agbo̩ko̩bo̩ Po̩l, i kakini, mudaba wa Masidonia-i kʼe̩ te̩ko wa."
ACT,16,10,"Oñ abu kʼi fʼane̩ ego le̩ li, ababale̩ a feju kʼa nyi Masidonia, a fʼo̩la le̩ lo dama ka kʼO̩jo̩ do̩ wa kʼa fʼUche̩nyo̩ je̩r uma."
ACT,16,11,"Tak a tʼo̩ko̩ kwo Troas, a le ogbogbolo nyi Samotresi, o̩jo̩ñwa-wñ a la nyi Neapolis,"
ACT,16,12,"tak akwʼo̩mo̩ a nyi Filipai, e-kʼi chʼewo Masidonia kʼe̩ lewa nʼo ejodudu ane̩ o̩mo̩, abo Rom dodo jʼo̩mo̩. A nʼo̩jo̩ je̩ ewo le̩ pe̩e̩."
ACT,16,13,O̩jo̩ uñmi a la lʼalaku-wñ dufu nyʼo̩lʼohiminiʼka ugbo kʼa do̩ kʼugbo ku ma chadua de̩; oñ a guguane̩ ako̩la ñw abobule̩ ku ma wa jʼugbo kate o̩mo̩.
ACT,16,14,"Tak onobule̩ʼka kʼi la kpe̩do̩rʼO̩jo̩ kʼodu-wñ ko̩ Lidia kʼi chʼabʼewo Tayataira e-kʼi ata e̩wñ ku ma du chʼukpo odufa, i do̩mo̩ agbo̩. Ondu la mʼe̩do̩-wñ bi kʼi netirʼe̩wñ ku Po̩l akʼo̩la-wñ le̩."
ACT,16,15,"Oñ e̩gba ku ma fʼowñ kpʼabunyi-wñ che baptism i rodubʼawa kakini, Iche̩wñ kʼame̩ fuñwa ka kʼomi chʼe̩ne̩ ki achubi Ondu, e-le̩ me̩ gudu wʼnyi-mi ku me̩ gugu. Tak i chʼadahi wa."
ACT,16,16,"Oñ i leatu abu kʼa alo tʼugbo ku ma chadua, imo̩to̩ onobule̩ʼka e-kʼi nʼafu Paito̩n, e-kʼuko̩lo̩ ifa ebo̩ ki ache chʼile ñw amodu-wñ nana, de kpʼawa."
ACT,16,17,"I natu Po̩l kpʼawa ubi akwukwa kakini, Abo-i chʼamudu O̩jo̩ Odobao̩gagu, e-ku ma dʼuche̩ o̩na ujadu kpogo ñw me̩."
ACT,16,18,"I la nʼe-le̩ ache o̩jo̩ wewe. Ama abu ki ko̩ Po̩l o̩la i mu-nda oñ i ka ñw afu le̩ kakini, Uwe̩ naka ñw u ef odu Jisusi Kraisti: kwʼef uwñ dufu. Tak i kwʼef uwñ dufu e̩re̩re̩ le̩."
ACT,16,19,"Oñ abu kʼamodu-wñ li ka kʼukibeno ile eje̩-ma le me̩, ma gwonyu Po̩l kpai Sailas oñ ma fʼuma fa nyʼef aja o̩gba amagboji."
ACT,16,20,"Tak abu ku ma ko ma wʼugbo abo̩hiala, ma kakini, Abo-i chʼamaJu, ma chʼabʼewo-wa e̩do̩ñwañwala ololololo."
ACT,16,21,"Ma dʼuche̩ e̩wñ o̩gu ki ma dukpe̩ kʼawa kʼa chʼabo Rom-i agba kʼa che n, kpogo."
ACT,16,22,"Tak o̩wo̩ amone̩ le̩ ño̩ kwane̩ tʼuma o̩la, tak abu kʼabohiala fʼe̩wñ o̩la-ma fana bʼuma o̩la te̩ oñ ma je̩ ñw ma gwo ma itali."
ACT,16,23,"Tak abu ku ma fʼuma gwo o̩me̩me̩le̩ ma mʼuma ko ro̩ jʼef unyi uga, ma ka ñw e̩ne̩ ki ade unyi uga kʼi dejute̩ ma kpaka."
ACT,16,24,"Oñ abu kʼe̩ne̩ le̩ mʼuko̩ o̩la abe̩le̩ gba, i mʼuma ko rikpolo nyef unyi uga ejefu, i la mʼuma e̩re̩ ko nyʼodo kpaka."
ACT,16,25,"Ama ame̩ru alumeji odu Po̩l kpai Sailas jʼachadua, akele O̩jo̩, oñ abunyi uga jʼanetirʼuma;"
ACT,16,26,"achigili ane̩ kwomiejo nana, todabe̩le̩ e̩re̩ unyi uga kwoga ligaliga, e̩re̩re̩le̩ alugbo̩na chaka mubi, oñ e̩wñ ki ji ma chaka bulo̩."
ACT,16,27,"Oñ abu kʼade unyi uga le̩ mʼolu ji, kʼi la li alugbo̩na unyi uga ki che̩bi lale, i mʼugbada-wñ wo̩, i che kʼi fʼo̩la-wñ kpa abu kʼi do̩ kʼabunyuga ra le."
ACT,16,28,"Po̩l muda dʼomu-wñ kwane̩ nana, kakini, E̩ ki chʼo̩la-we̩ e̩bie̩ne̩ n; todu o̩chaka-wa jʼemi."
ACT,16,29,"Abu kʼi fʼe̩wñ kʼi nʼagane̩ bi i gwo̩ko̩ tʼejefu, tak i leane̩ o̩gba Po̩l kpai Sailas, o̩la-wñ naga."
ACT,16,30,"Tak abu kʼi mʼuma ko wʼo̩do̩da i kakini, Amodu-mi, e̩wñ dukpe̩ kʼu nache ku ma fʼumi jadu?"
ACT,16,31,"Oñ ma kakini, Ke̩do̩no Ondu Jisus taku ma ajadu uwe̩, uwe̩ kpai abunyi-we̩."
ACT,16,32,"Taku ma kwo kʼo̩la Ondu ñw u, kpʼabo ku ma jʼunyi-wñ chaka."
ACT,16,33,"Tak i mʼuma gba e̩re̩re̩ odu le̩, oñ i fʼagbe itali-ma gwe̩; taku ma fʼowñ kpʼabo-wñ du che baptism e̩re̩re̩le̩."
ACT,16,34,"Oñ abu kʼi mʼuma ko wʼef unyi-wñ, i la kʼuje̩wñ jo̩ ñw uma, tak owñ kpai abunyi-wñ chaka kwoyo̩ abu kʼi ke̩do̩nʼO̩jo̩."
ACT,16,35,"Oñ abu kʼo̩jo̩ muñwa, abo̩hiala fʼamisarje̩nt kpuche̩ wa kakini, Me̩ tʼabo le̩ no̩."
ACT,16,36,"Oñ e̩ne̩ ki ade unyi uga le̩ fʼo̩la le̩ je̩ru Po̩l, kakini, Abo̩hiala fʼonuche̩ kpe̩ wa todu kʼawa ki tʼume̩ ño̩. Todule̩ me̩ dufu wa fai ku me̩ lo kpʼure̩do̩."
ACT,16,37,"Po̩l muda ka ñw uma kakini, Ma fʼuwa gwo eju o̩ja, ma kajo̩ wa tak a jʼabi n, awa kʼa chʼabo Rom-i, ma la mʼuwa koro̩ jʼef unyi uga; fai ma ko wa ro̩ dufu maja, maja? E-le̩ nʼo̩na n; ama ama onugo ki lewa ko wa dufu."
ACT,16,38,Tak amisarje̩nt mʼuko̩la le̩ duwaka ñw abohiala. Oñ ailo fʼuma mu abu ku ma gbo̩ ka kʼama chʼabo Rom;
ACT,16,39,"Tak uma lewa agbo̩ko̩ bʼuma, oñ abu ku ma mʼuma ko dufu, ma rodubo̩ ma ku ma kwo bʼewo le̩ te̩."
ACT,16,40,"Abe̩le̩ abu ku ma kwʼef unyi uga le̩ ma mugudu nyʼugbo Lidia: abu ku ma la fʼamo̩maye le̩ li ma dʼugbe̩do̩ ñw uma, taku ma le ma."
ACT,17,1,"Oñ ef ule̩-ma abu ku ma lale gu Amfipolis kpʼApolonia du ma lewa Te̩se̩lonaika, ugbo kʼunyi ujeju amaJu de̩."
ACT,17,2,"Tak alu ki mu Po̩l o̩la kʼi te̩tache, i nyʼejefu ugbo ma, oñ i kʼo̩la kwef O̩takada O̩la O̩jo̩ rʼuma eju o̩jo̩ uñmi me̩ta,"
ACT,17,3,"i mubi rʼuma eju, i ño̩ muko jo̩ ñw ma ejugede kaku Kraisti ki li uwa kʼi laño̩ akwane̩ kwef abo ki ku chʼe̩wñ tila, oñ i kakini, Kraisti le̩ de̩-i, owñ che Jisus e-kʼomi adʼuche̩-wñ kpogo ñw me̩-i."
ACT,17,4,"Oñ iche̩ka ef uma mʼu gbagbo̩, oñ ma dama kpai Po̩l kpai Sailas kpʼugwe̩ko̩ abo Grik ku ma kpe̩do̩rʼO̩jo̩ kpʼamuto̩gba ef abobule̩ ku ma ma de̩ ke̩ n."
ACT,17,5,"Ama abu kʼulie̩na che̩ko̩ ef amaJu ma mʼaboke̩le̩ bibi iche̩ka ku ma chʼofogoli nyef aja gba mʼo̩la, tak abu ku ma fʼo̩wo̩ amone̩ ke̩che̩ wa jo̩ ma fʼewo le̩ gwʼekuku; tak abu ku ma wa bano unyi Jeso̩n ma feju ku ma ko ma dufu wa ñw ame̩no̩talaka le̩."
ACT,17,6,"Ama abu ku ma ma li ma n, ma fu Jeso̩n kpʼamo̩maye iche̩ka fa nyʼugbo amo̩ma-dachi ewo kpʼukwa kakini, Abo-i ku ma fʼile̩ do̩wo̩ ño̩ lewa emi ge̩."
ACT,17,7,"Jeso̩n la mʼuma gba nyi; oñ o̩chaka-ma jʼef e̩wñ ki akpʼo̩da Sisa bie̩ ache, ma ka kʼonu omune̩ ojoji do̩mo̩ kʼowñ che Jisus."
ACT,17,8,Oñ egbo̩ kʼo̩wo̩ amone̩ le̩ kpai amo̩madachi ewo gbo̩ e̩wñ kjde̩ i che ma e̩do̩ñwañwala.
ACT,17,9,Tak abu ku ma gba Jeso̩n kpʼabo ki bo̩ e̩wñ uhio̩wo̩ ma tʼuma no̩.
ACT,17,10,"Oñ ababale̩ amo̩maye le̩ je̩ ñw Po̩l kpai Sailas kwʼo̩mo̩ nyi Be̩rea odu, abu ku ma lewa o̩mo̩ ma le tef unyi ujeju amaJu."
ACT,17,11,"Abo le̩ la chʼame̩numo̩la tʼabo Te̩se̩lonaika le. Ma nʼibe kokolo chaka agba o̩la le̩, ma nʼO̩takada O̩la O̩jo̩ agwili-wñ o̩jo̩ñwa o̩jo̩ñwa ku ma li abe̩k e̩wñ-i dʼabe̩le̩ ochochi."
ACT,17,12,Todule̩ abo-ma wewe manyʼabobule̩ aguchi Grik kpʼaboke̩le̩ ku ma ke̩do̩no ma de̩ ke̩ n.
ACT,17,13,"Ama e̩gba kʼamaJu e-Te̩se̩lonaika ma kaku Po̩l ño̩ nʼuche̩ o̩lO̩jo̩ adu kpogo Be̩rea ma ño̩ lewa o̩mo̩ abe̩le̩ ami o̩wo̩ amone̩ le̩ ejo, ma je̩ ñw ma dejiji."
ACT,17,14,Tak ababale̩ amo̩maye o̩mo̩ je̩ ñw Po̩l kwʼo̩mo̩ kʼi nyʼo̩lʼohimini; Sailas kpai Timoti muda fe̩do̩lichi jʼo̩mo̩ ta.
ACT,17,15,"Oñ abo ku ma fʼaite̩ Po̩l che mʼowñ du gbogbo wa Ate̩ns; tak abu ku ma mʼe̩ñwa ku Po̩l ñwa ñw Sailas kpai Timoti gba kʼama ki che alu du ku ma hiaka che ku ma awʼugbo-wñ piopio, ma le ma."
ACT,17,16,"Oñ abu ku Po̩l de̩ Ate̩ns anede ma, i kpa nyʼe̩do̩-wñ abu kʼi li ka kʼewo le̩ chʼode ode."
ACT,17,17,Todule̩ i nʼo̩la aka rʼamaJu kpʼabo ku ma kpe̩do̩rʼO̩jo̩ ef unyi ujeju kpʼabo ku ma ke̩re̩bʼowñ ef aja o̩jo̩ñwa o̩jo̩ñwa eju.
ACT,17,18,"Ama iche̩ka ef abo Epikiurian kpai ef abo Stoik kʼama chʼamache̩do̩ ibe ko bʼo̩. Iche̩ka-ma kakini, E̩wñ dʼako̩la iye̩ye̩ kide̩ e̩do̩ kʼi aka ta? oñ iche̩jibo kakini, i dabe̩ne̩ kʼi adu e̩wñ amebili ejuaduñaʼka ka le̩: todabu kʼi nʼUche̩nyo̩ o̩la Jisus kpʼo̩la udajikwane̩ aje̩ru ma."
ACT,17,19,"Oñ abu ku ma gwo̩nyʼowñ, ma mʼu du alo tʼoj uwo Mars, ma kakini, Awa neke ma e̩wñ etito̩ kʼuwe̩ aka-i?"
ACT,17,20,Todu e̩wñ ejuaduñaʼka oñ e̩ kowa nyʼuwa eti-i. Todule̩ a neku ema oji e̩wñ-i.
ACT,17,21,Iko kʼo̩wo̩ abo Ate̩ns kpai abononojo du ku ma ge̩ne̩ o̩mo̩ tane̩ ofo ma nʼe̩wñ omune̩ ojoji du eche tʼe̩wñ etito̩ eka kpai egbo̩ le n.
ACT,17,22,"Oñ abu ku Po̩l kwodago alumeji oj uwo Mars, i kakini:"
ACT,17,23,"todu abu kʼu nalale kʼeju-mi kadʼe̩wñ ku me̩ kpe̩do̩ru lale le̩, u ño̩ li ubo̩ iche̩bo̩ e-ku ma ko̩rubutu o̩la-wñ kakini, E-O̩JO̩ KU MA MA MA NI DE̩. Todule̩ e̩wñ ku me̩ ma ma n ku me̩ la kpe̩do̩ru le̩, oñ omi ajʼuche̩-wñ rʼume̩-i."
ACT,17,24,"O̩jo̩ kʼi che ile̩-i kpai ame̩wñ du ki jʼef uwñ, owñ le̩, abu kʼi chʼOndu efojale kpai ane̩-ile̩-i, i agugu ef unyi ejefu e-kʼo̩wo̩ one̩ che n,"
ACT,17,25,"o̩wo̩ one̩ la ache e̩wñ ki bo̩ ñw owñ n, abu kʼowñ onugo adu iñmi kpʼafu kpʼe̩wñ du ñw ame̩wñ du;"
ACT,17,26,"I la che abo uche̩ichi amone̩ chaka kwef e̩ne̩ kate, ku ma ki dodo oj ane̩-ile̩-i du, abu kʼi fʼiko-ma kpai alo̩me̩ alo̩me̩ odo-ma kʼi ñwa ñwu ma tane̩ date̩;"
ACT,17,27,"kʼama ki feju O̩jo̩, ikani ma adʼo̩wo̩ tejane̩ owñ, ku ma li u, i la jiji rʼe̩ne̩ kate ef uwa n:"
ACT,17,28,"todu a adeju, a la achiche̩, a laño̩ do̩mo̩ ef owñ, dabalu kʼiche̩ka ef amakeli-me̩ onugo ka kakini, Todu awa ño̩ chʼo̩lo̩pu-wñ."
ACT,17,29,"Todule̩ abu kʼa chʼo̩lo̩pu O̩jo̩, i dukpe̩ kʼa nʼibe ka kʼO̩jo̩ dab o̩jamalia abe̩k ajifa abe̩k okuta e-kʼibe one̩ ñwa kʼi du che uko̩lo̩ e̩te̩le̩ n."
ACT,17,30,"Todule̩ abu kʼO̩jo̩ fʼeju kpʼiko ugbodu kide̩ bo, fa-i i aka ñw amone̩ du ugbo du ku ma ribeda:"
ACT,17,31,"todabu kʼi fʼo̩jo̩-wñ date̩, o̩jo̩ le̩ i ache kʼi kajo̩ ile̩ ugbo du kʼone̩ dodo kade ef o̩kpakpa lef E̩ne̩ke̩le̩ kʼi fʼu date̩ le̩. I mʼokpoko-wñ du ne ñw e̩ne̩ du, abu kʼi dʼowñ kwane̩ kwef abo ki ku."
ACT,17,32,"Oñ egbo̩ ku ma gbo̩ o̩la udajikwane̩ abo ki ku, iche̩ka ma kwokʼopeli; abo iche̩ka muda kakini, A ñʼadabi gbo̩ o̩la kide̩ ugbo we̩ ta."
ACT,17,33,Abe̩le̩ Po̩l kwʼalumeji-ma dufu.
ACT,17,34,"Aboke̩le̩ iche̩ka la lamʼowʼñ, ma ke̩do̩no; Dio̩nyusius abo Areopagait la dʼefu-ma, kpʼonobule̩ kʼodu-wñ ko̩ Damaris kpʼabomune̩ ojoji manyu ma ge̩."
ACT,18,1,Oñ ubi e̩wñ kide̩ Po̩l kwo bʼAte̩ns te̩ oñ i lewa Ko̩rint;
ACT,18,2,"tak abu kʼi fʼe̩ne̩Juʼka kʼodu-wñ ko̩ Akwila, kʼi chʼo̩lo̩pu Pontus kʼowñ kpai o̩ya-wñ Prisila ma kwo Itali wa kpo̩kpe̩ n li (todabu ki Klaudius dʼo̩da te̩ ka kʼamaju chaka ki kwo bo̩ Rom te̩); i lewa ugbo ma;"
ACT,18,3,"oñ ukpe̩ kʼobe-wñ chʼoka kpʼe-ma, i gugu ugbo ma oñ ma chuko̩lo̩; todu ma chʼabo ku ma hi unyabo ta, obe-ma de̩."
ACT,18,4,"Tak i nako̩la rʼuma eju ef unyi ujeju-ma o̩jo̩ uñmi o̩jo̩ uñmi, i la che kʼi tʼamaJu kpai amaGrik eju gu."
ACT,18,5,"Ama e̩gba ku Sailas kpai Timoti kwo Masidonia wa, abu kʼo̩la le̩ mu Po̩l ne̩ gaga i nagbibenu ñw amaJu nyo̩nyo̩ kakini, Jisus che Kraist le̩."
ACT,18,6,"Ama abu ku ma fʼalu jo̩ nyʼu ku ma la chʼakpabie̩-wñ, i fʼe̩wñ o̩la-wñ gbanyo̩, i ka ñw uma kakini, E̩bie̩-me̩ ki dʼoji o̩la-me̩ ke, omi de̩ hiolo, akwe̩gba-i nanyi ugbo abo uche̩ichi."
ACT,18,7,"Tak abu kʼi kwo bʼo̩mo̩ te̩ i lewa unyi e̩ne̩ʼka kʼodu-wñ ko̩ Taito̩s Justus, owñ chʼe̩ne̩ kʼi kpe̩do̩rʼO̩jo̩ kʼunyi-wñ dago o̩la unyi ujeju le̩."
ACT,18,8,"Ama Krispus, agboji unyi ujeju le̩, ke̩do̩no Ondu kpʼo̩gbo̩ abunyi-wñ du; tak abo Ko̩rint wewe kʼuma gbo̩ ke̩do̩no, ma la che ma baptism."
ACT,18,9,"Oñ Ondu ka ñw Po̩l ef ane̩ ego odu kakini, E̩ ki railo n, e̩ nako̩la waa, e̩ ki la hi alu-we̩ de n:"
ACT,18,10,"todabu kʼomi dʼubi-we̩, e̩ne̩ du la akobʼuwe̩ kʼi achʼuwe̩ e̩bie̩ne̩ n; todabu kʼamone̩ wewe jʼewo-i ñw mi."
ACT,18,11,Oñ i gugu o̩mo̩ o̩do̩ʼka kpai ochu me̩fa akone̩ o̩lO̩jo̩ ef uma.
ACT,18,12,"Ama adiko ku Galio chʼakoji-onu Akaya, amaJu nʼibe okate kwane̩ tu Po̩l o̩la oñ ma dʼu nyʼo̩gba-e̩de̩;"
ACT,18,13,"ma kakini, E̩ne̩ kide̩ agba amone̩ ibe ku ma kpe̩do̩rʼO̩jo̩ alu kʼo̩lo̩da ma je̩ n."
ACT,18,14,"Ama abu ku Po̩l che kʼi chi alu-wñ, Galio ka ñw amaJu kakini, AmaJu, i ma chʼe̩wñ uji abe̩k e̩wñ udu bibi, i ma nʼe-i kʼu naje̩ kpai ame̩;"
ACT,18,15,"ama i chʼe-ene e̩te̩ ugbo uko̩la alu ofo, kpai odu one̩ edo̩ kpai o̩lo̩da e-me̩, me̩ fejutʼe-le̩ o̩to̩to̩la-me̩; omi neku kʼu chʼakajo̩ abe̩le̩ n."
ACT,18,16,Oñ i fʼuma ne kwo bʼo̩gba e̩de̩ te̩.
ACT,18,17,"Tak o̩chaka-ma mu Sostenes, agboji unyi ujeju, du tʼopee o̩gba e̩de̩ akpʼo̩ igbe. E̩wñ-i du la wu Galio eju n."
ACT,18,18,"Tak abu ki Po̩l ño̩ nʼo̩jo̩ je̩ o̩mo̩ wewe, i chʼamo̩maye le̩ agbo, oñ i kwotʼo̩ko̩ alo tu Siria, Prisila kpʼAkwila le bʼowñ (i fʼoji-wñ ja Se̩nkria; todu i fʼoji da)."
ACT,18,19,"Oñ ma lewa E̩fe̩sus, tak i tʼuma no̩ jʼo̩mo̩; owñ onugo muda mugudu tef unyi ujeju akʼo̩la rʼamaJu eju."
ACT,18,20,"Abu ku ma gbo̩ko̩bʼo̩ kʼi ño̩ bʼuma nʼo̩jo̩ je̩ ta, i ko̩."
ACT,18,21,"Ama i che ma agbo, i kakini, O̩jo̩ je̩, nañʼadabi wʼugbo me̩. I tʼo̩ko̩ kwo E̩fe̩sus."
ACT,18,22,"Tak abu kʼi kwotʼane̩ Se̩saria, kʼi la mute̩gu nyʼagwa ujeju abudo̩ Ondu, i gwo̩ru tʼAntio̩k."
ACT,18,23,"Tak abu kʼi kpo̩kpe̩ o̩mo̩ pe̩ i kwʼo̩mo̩ le, oñ i lale gu ane̩ Galatia kpai Frigia du aro̩ne aro̩ne, i hi amako̩che̩ le̩ chaka e̩re̩ nyane̩."
ACT,18,24,"Oñ e̩ne̩Juʼka kʼodu-wñ ko̩ Apo̩lo̩s, ku ma bi Ale̩kisandria, lewa E̩fe̩sus; e̩ne̩ kʼi nʼukpahiu ef o̩lO̩jo̩, kʼi meju eko̩la e̩te̩le̩ i che."
ACT,18,25,"E̩ne̩ le̩ chʼone̩ ku ma nʼalu ko̩ o̩kalatu o̩na Ondu; abu kʼi la chʼe̩ne̩do̩ chacha, i nʼo̩la Jisus aka kpʼe̩kʼone̩ tʼeju-wñ kpakpa; o̩la baptism Jo̩n kate oñ i chʼo̩ka-wñ."
ACT,18,26,"Oñ e̩ne̩ le̩ chane̩ eko̩la kpai eju e̩gbo̩ ef unyi ujeju. Oñ abu ku Prisila kpai Akwila gbʼo̩la-wñ, ma mʼowñ gba cho̩la, taku ma mʼe̩wñ o̩na O̩jo̩ dute̩ ñw u o̩bie̩ o̩bie̩ tule."
ACT,18,27,"Oñ abu ki neku elalegudu nyʼAkaya amo̩maye le̩ kʼowñ e̩che, ma kʼo̩takada rʼamako̩che̩ ku ma yo̩ ñw u: oñ abu kʼi lewa o̩mo̩ i bʼabo ku ma ke̩do̩no lef ufe̩de̩-nyo̩ che nana;"
ACT,18,28,"todu i dʼo̩la bi amaJu kpaka ejo̩ja, i nʼO̩takada O̩la O̩jo̩ aña ma ka ki Jisus che Kraist le̩."
ACT,19,1,"Ileatu abu kʼApolo̩s de̩ Korint ki Po̩l la lale gu ef ane̩ o̩wo̩ ate̩-wñ du i lewa E̩fe̩sus, oñ i fʼamako̩che̩ iche̩ka li,"
ACT,19,2,"tak i ka ñw ma kakini, Me̩ gbʼAfu Kiafo̩ abu ku me̩ ke̩do̩no le̩? Oñ ma ka ñw u kakini, Abe̩k Afu Kiafo̩ do̩mo̩, a gbʼegbo̩ mama n."
ACT,19,3,"Tak i kakini, Tef e̩wñ oñ ma che me̩ baptism? Oñ ma kakini, Tefu baptism e-Jo̩n."
ACT,19,4,"Oñ Po̩l kakini, Jo̩n ne̩ baptism e-uribeda achʼone̩, i naka ñw amone̩ le̩ todu ku ma ki ke̩do̩no e̩ne̩ ki awa ubi owñ, owñ che Jisus."
ACT,19,5,"Oñ abu ku ma gbo̩, ma che ma baptism tef odu Ondu Jisus."
ACT,19,6,"Tak abu ki Po̩l kʼo̩wo̩ nʼuma Afu Kiafo̩ lewa bʼuma ma; taku ma kwoko̩la ichi ichi, ma laño̩ nʼache̩ aka."
ACT,19,7,Aboke̩le̩ le̩ chaka la dabe̩ne̩ kʼone̩ me̩gweji.
ACT,19,8,"Oñ abu kʼi mugudu tef unyi ujeju amaJu i la nʼeju e̩gbo ako̩la ochu me̩ta, i kʼo̩la rʼuma eju, i laño̩ tʼuma eju gu ugbo o̩la ojane̩ O̩jo̩."
ACT,19,9,"Ama abu kʼe̩do̩ iche̩ka ef uma no̩ ku ma la ko̩ egbagbo̩, ku ma chakpabie̩ O̩na le̩ eju ugwe̩ko̩ amone̩, i te̩ ubi bʼuma te̩, oñ i fʼamako̩che̩ date̩ ojoji, o̩jo̩ñwa o̩jo̩ñwa i dʼef iskulu Tairanus akʼo̩la rʼuma eju."
ACT,19,10,"E-le̩ che gbogbo o̩do̩ meji; todabe̩le̩ amone̩ du ku ma dodo Esia gbo̩ o̩la Ondu, tʼamaJu, tʼama-Grik."
ACT,19,11,"O̩jo̩ ño̩ nʼuko̩lo̩ ukpahiu ki ma kpo̩ rʼo̩ja n che lʼo̩wo̩ Po̩l,"
ACT,19,12,"todabe̩le̩ ma kwokʼugbogbo kpʼukpo ki kad año̩la-wñ nyʼugbo abo kʼo̩ga fʼuma gwegbo, tak o̩ga-ma kwobʼuma o̩la te̩, oñ amafu bibi la kwʼef uma dufu."
ACT,19,13,"Tak abo iche̩ka ef amaJu ku ma tʼache obochi ale mʼodu Ondu Jisusi du ku ma dʼodu-wñ nʼabo ku ma nʼamafu bibi oji, ma kakini, Jisusi ku Po̩l atakoya-wñ le̩ nakpe no me̩-i."
ACT,19,14,"Skifa, e̩ne̩ Juʼka kʼi chʼagboji amatama, nʼamo̩me̩ne̩ke̩le̩ mebie ku ma nʼe-le̩ ache."
ACT,19,15,"Oñ afu bibi le̩ dohi ñw ma kakini, U chema Jisus, eju-mi la che̩mu Po̩l ne̩; i muda chʼame̩, e̩ne̩ me̩ che?"
ACT,19,16,"Tak e̩ne̩ kʼafu bibi le̩ dʼef uwñ gwo̩ko̩ rʼuma o̩la, i fʼuma nu mane̩, i la che ma ukpahiu, todabe̩le̩ ma ra kwʼef unyi le̩ dufu kpai ago ofo kpai agbe."
ACT,19,17,"Oñ i mud e̩wñ kʼabo du ku ma dodo E̩fe̩sus ma, tʼamaJu chaka kpai amaGrik; tak ailo lewa abʼuma ma chaka, oñ odu Ondu Jisusi mud inaina."
ACT,19,18,"Tak abo ku ma ke̩do̩no wewe lewa gbalu, oñ ma dʼe̩wñ ku ma te̩tache ka."
ACT,19,19,"Oñ abo iche̩ka ku ma jʼef uko̩lo̩ e̩wñ ifamu eche kʼo̩takada-ma wa agujo eju-ma chaka. Ma la fʼoko-wñ lo, oñ ma li abu kʼi dabe̩ne̩ kʼipam icham me̩lu."
ACT,19,20,"Abe̩le̩ O̩la Ondu gbiñmi, oñ i nanyo̩gba achʼukpahiu-wñ alo."
ACT,19,21,"Oñ abu ku ma fʼe̩wñ kide̩ chekpa, Po̩l fu lo ef afu-wñ ka kʼi alale gu efu Masidonia kpʼAkaya du kʼi nyi Je̩rusale̩m, i kakini, U fʼo̩mo̩ le i dukpe̩ kʼu ño̩ nyʼafu Rom go chuu."
ACT,19,22,"Oñ abu kʼi fʼiTimoti kpai Irasto̩s ku ma chʼabo meji ku ma che e̩wñ ñw owñ, kpuche̩ nyi Masidonia, owñ onugo nʼo̩jo̩ je̩ Esia ta."
ACT,19,23,Oñ ame̩rʼiko le̩ e̩do̩ñwañwala ki che noj o̩la O̩na-i de̩ ke̩ n.
ACT,19,24,"Todu e̩ne̩ʼka, kʼodu-wñ ko̩ Deme̩trius kʼi chʼagwalo̩ ajifa, kʼi nʼajifa agwu uwo̩li ejefu unyi ode Artimis, dʼuko̩lo̩ nana ñw abo ku ma chʼo̩ka obe abe̩le̩ eche."
ACT,19,25,"Deme̩trius fʼabo le̩ do̩ jeju manyʼabo ku ma chʼuko̩lo̩ e̩wñ abe̩le̩, oñ i kakini, Aboke̩le̩, me̩ chema ka kʼobe-i chʼe̩te̩ ile kʼa je̩."
ACT,19,26,"Me̩ li, me̩ la gbo̩ kakini, I chʼE̩fe̩sus kate n ama i bo̩ pe̩ ki chʼo̩gbo̩ ane̩ Esia du ku Po̩l kide̩ gbʼo̩wo̩ amone̩ iche̩ka ibe, i laño̩ rʼuma da bʼo̩ te̩, abu kʼi aka kakini, E̩wñ ki awate̩ lʼo̩wo̩ one̩ chʼamo̩jo̩ de̩ n."
ACT,19,27,"I la chʼofe ukpe̩ e-wa edʼu dufu gbali te̩ kate n, ma neke lo ka kʼunyi Artimis, o̩jo̩wa onobule̩ inaina-i, chʼibe̩te̩, ma che ku ma bʼe̩gahi-wñ wane̩, owñ kʼo̩gbo̩ abo Esia kpʼabo ile̩ du akpe̩do̩rʼu-i."
ACT,19,28,"Oñ abu ku ma gbo̩ uwe̩do̩ kʼuma efu, ma kwokwa kakini, Artimis e-E̩fe̩sus inaina-i!"
ACT,19,29,"Tak ewo le̩ chaka muduya, oñ ma gwo̩nyu Gayo̩s kpai Aristarkus, abo Masidonia ku ma le̩bo̩ Po̩l nyʼule̩ le̩ gaga, oñ ma nʼibe okate agwo̩ko̩ nyʼojukpologu."
ACT,19,30,"Po̩l la neku kʼi nyʼef abo kʼi tinyo̩ jʼo̩mo̩, amako̩che̩ muda je̩ ñw owñ le n."
ACT,19,31,"Oñ iche̩ka ef amagboji Esia ku ma chʼonuku-wñ kpʼone̩ rʼu, oñ ma gbo̩ko̩bʼo̩ kʼi we ejibenu anyʼef o̩gbo̩ le̩."
ACT,19,32,"Todule̩ abomune̩ omune̩ kwokwa e̩wñ ojojojoji; todu ibe abo ujeju le̩ dajugu nyʼomune̩, ojile-ma la ma e̩wñ ki chi ku ma wa jo̩ le̩ n."
ACT,19,33,"Tak abo o̩wo̩ amone̩ le̩ iche̩ka ko̩ nyʼAle̩ksanda efu adʼu dufu, oñ amaJu kʼowñ e̩che̩ tʼo̩gba. Tak Ale̩ksanda chʼo̩wo̩ pe̩pe̩ ñw ma, i dʼowñ e̩do̩ kʼi kʼomu-ma ñw amone̩ le̩."
ACT,19,34,"Ama abu ku ma ma ka kʼe̩ne̩ Ju i che, omuko̩la abo le̩ chaka mud okate, i dabe̩ne̩ ki tʼauwa meji le ma jʼakwa kakini, Artimis e-E̩fe̩sus inaina!"
ACT,19,35,"Tak abu kʼako̩takadaʼka fʼo̩wo̩ amone̩ le̩ ba, i kakini, Aboke̩le̩ E̩fe̩sus ugbo one̩ de̩ ki ma ma ka kʼewo E̩fe̩sus chʼadejute̩ unyi Artimis inaina-i kpʼe̩wñ kʼi ñwa kwʼefojale wa-i n?"
ACT,19,36,"Todule̩ abu ki ma nʼugbo du kʼone̩ are̩ e-le̩ n, i dukpe̩ kʼe̩do̩-me̩ ki wane̩, ku me̩ ki we eche e̩wñ e̩dagbudu."
ACT,19,37,"Todu me̩ mʼaboke̩le̩ kide̩ kowa me̩, ma la dinya e̩wñ kwʼef unyi ode n ma la achakpabie o̩jo̩-me̩ n."
ACT,19,38,"Todule̩ i la che̩wñ ku Deme̩trius kpʼamo̩ka obe le̩ ku ma jʼugbo-wñ nʼo̩la kpai e̩ne̩ du, ujeju abo̩hiala do̩mo̩, amakoji onu laño̩ do̩mo̩ ge̩: ama ki do̩ omune̩ ajo̩."
ACT,19,39,"I la nʼe̩wñ omune̩ ku me̩ tene oji-wñ le̩, mak ef ujeju e-kʼo̩da je̩ o̩mo̩ ma akpʼoji-wñ."
ACT,19,40,"Todu a gbali te̩ ñw ajo̩ edo̩-wa noj utu ki da eñini-i, todu eke̩che̩ wa kʼa ke̩che̩ wa jo̩-i nʼe̩te̩ e̩wñ ki chi kʼa neke choli ñw ma n."
ACT,19,41,"Tak abu kʼi fʼe-le̩ ka, i tʼujeju le̩ no̩ ki muchi."
ACT,20,1,"Oñ abu kʼe̩kuku le̩ muda, ku Po̩l fʼumako̩che̩ do̩ wa kʼi la dugbe̩do̩ ñw ma, i che ma agbo̩ oñ i le dufu kʼi nyi Masidonia."
ACT,20,2,"Oñ abu kʼi fʼane̩ o̩wo̩ o̩mo̩ le, kʼi la nʼo̩la wewe adugbe̩do̩ ñw ma, i lewa ane̩ Grik."
ACT,20,3,"Oñ abu kʼi fʼochu me̩ta je̩, kʼamaJu la jʼalu nyʼu abu kʼi ache kʼi tʼo̩ko̩ nyi Siria, ibe ka ñw u kʼi mudabi le Masidonia."
ACT,20,4,"Oñ Sopater e-Pairus e̩ne̩ Be̩rea, kpʼAristarkus kpai Sekundus abo Te̩se̩lo̩nia kpai Gayo̩s abo De̩rbi kpai Timoti kpai Taikikus kpai Trofimus abo Esia fʼahite̩ owñ che gbogbo wʼEsia."
ACT,20,5,Tak abo le̩ do̩gba unede wa Troas.
ACT,20,6,Oñ abu kʼo̩jo̩ uje̩wñ ku ma ma dʼo̩jo̩wu tʼo̩ n lale a tʼo̩ko̩ kwo Filipai; o̩jo̩ me̩lu a je̩ tak a nyane̩ ugbo ma Troas. O̩jo̩ mebie a je̩ o̩mo̩.
ACT,20,7,"Oñ o̩jo̩ ejodudu ef o̩jo̩ mebie, abu kʼawa jeju kʼa bʼakala je̩ Po̩l kʼo̩la rʼuma eju, abu kʼa che kʼa lo o̩jo̩ñwa-wñ; oñ i dʼef o̩la le̩ eka gbogbo wʼalumeji odu."
ACT,20,8,E̩mu wewe la jʼef unyi ojale ugbo kʼawa jo̩ le̩.
ACT,20,9,"Okolobiaʼka kʼodu-wñ ko̩ Yutikus la gugu alu iwido, olu fʼu mu gbali; oñ abu ku Po̩l ka o̩la rʼuma eju alo waa, olu ki mʼu du i muñwa kwo unyi ojale e̩ke̩ta afiane̩, oñ ma mʼoku-wñ du."
ACT,20,10,"Po̩l muda gwo̩ru wane̩ afʼo̩wo̩ lʼu de̩ mʼe̩do̩, i kakini, Me̩ we ekuku-i ta: todu onugo iñmi-wñ dʼef uwñ."
ACT,20,11,"Oñ abu kʼi mute̩gu kʼi fʼakala bu kʼi la dʼu kad alu kʼi laño̩ chʼoluka nana nana gbogbo ñwʼo̩jo̩, abe̩le̩ i kwʼo̩mo̩ le."
ACT,20,12,"Taku ma mʼudeju imo̩to̩ le̩ du lo, oñ e̩do̩-ma kʼi nyi i de̩ ke̩ n."
ACT,20,13,"Oñ awa mʼo̩gba du, a tʼo̩ko̩ nyi Aso̩s, o̩mo̩ a che kʼa gba Po̩l tʼo̩ko̩; todu abu kʼa ka tane̩ le̩ de̩; owñ che kʼi le e̩re̩."
ACT,20,14,"Ama e̩gba kʼi wa de̩ kpʼawa Aso̩s kʼa mʼowñ du, a lewa Mitilini."
ACT,20,15,"Tak abu kʼa tʼo̩ko̩ kwo̩mo̩ o̩jo̩ñwa-wñ a lewa odenideni Chio̩s, o̩jo̩ñwa e-le̩ ge̩ a lewa mane̩ Samo̩s; tak o̩jo̩ñwa e-le̩ a lewa Mailitus:"
ACT,20,16,"todu Po̩l fʼibe-wñ ñwa kʼi tʼo̩ko̩ lale gu E̩fe̩-sus du, kʼi we elugo̩ Esia; todu i anaju, iche̩wñ ki je̩ ache kʼi de̩ Je̩rusale̩m o̩jo̩ e̩kʼooje le̩."
ACT,20,17,Oñ i fʼone̩ kpe̩ kwo Mailitus nyʼE̩fe̩sus kʼi do̩ abogijo ujeju abudo̩ Ondu le̩ wa.
ACT,20,18,"Oñ e̩gba ku ma lewa ugbo owñ i ka ñw ma kakini,"
ACT,20,19,"ef uhio̩la wane̩ chaka achuko̩lo̩ adu ñw Ondu, kpʼomi-aku kpai ajama e-kʼi ke̩re̩bʼomi ef alu kʼamaJu jo̩ nyu mi."
ACT,20,20,"Me̩ chema abu kʼu ma dʼo̩wo̩ mo̩ e̩wñ du ki nʼile kʼu we eduka ñw me̩ n, u la we eko̩ me̩ ejʼo̩ja kpai unyi unyi n."
ACT,20,21,U gbibenu ibe-erida tʼO̩jo̩ kpʼe̩do̩-ekono Ondu-wa Jisus Kraisti ñw amaJu kpai amaGrik nyo̩nyo.
ACT,20,22,"Fai, me̩ la go, nanyi Je̩rusale̩m abu kʼomi chʼe̩ji te̩ ñw afu, u la ma e̩wñ ki ake̩re̩bʼumi o̩mo̩ n:"
ACT,20,23,chai kakini Afu Kiafo̩ nagbʼibenu ñw mi nyo̩nyo̩ ewo tʼewo du kakini e̩ji e-iku kpʼo̩bata anede mi.
ACT,20,24,"U muda fʼonugo-mi lo ka kʼu chʼe̩wñ o̩me̩me̩le̩ akoko ejʼo̩la-mi n, todu kʼule-mi kʼu nara-i kʼu ra kpoji kpʼuko̩lo̩ e̩wñ eche ñw one̩ kʼu gba kwugbo Ondu Jisus owñ chʼibenu Uche̩nyo̩ ufe̩de̩nyo̩ O̩jo̩ egba nyo̩nyo̩."
ACT,20,25,"Fa-i me̩ la go, omi chema ka kʼe̩ne̩ du ef ume̩ kʼu te̩te̩tefu me̩ ale atakoya ojane̩ O̩jo̩ ñʼali eju-mi ge̩ n."
ACT,20,26,"Todu kide̩ nagbo̩la-mi ibenu ugbo me̩ eñini kide̩ kakini, Omi de̩hiolo ugbo e̩bie̩ e̩ne̩ du,"
ACT,20,27,todu u dʼo̩wo̩ mʼuneku O̩jo̩ du kʼu we eduka ñw me̩ n.
ACT,20,28,Me̩ dibetʼo̩la-me̩ kpʼujo̩ amala chaka e-kʼAfu Kiafo̩ ko me̩ jo̩ ku me̩ chʼamafejute̩ ma ku me̩ dejute̩ ujeju abudo̩ O̩jo̩ e-kʼi nʼe̩bie̩ e-wñ la.
ACT,20,29,"Omi chema ka kʼu mʼubi dagba fai amo̩gu e̩bie̩ne̩ awʼef ume̩, ma ado̩wo̩mʼujo̩ amala-i n."
ACT,20,30,Ef e-me̩ onugo aboke̩le̩ la akwane̩ ako̩la e̩wñ e̩dalo̩ ku ma fʼamako̩che̩ fa tʼama onugo ubi.
ACT,20,31,"Todule̩ me̩ gwe̩ke̩, me̩ ki dibekado ka kʼo̩do̩ me̩ta, tʼodu tʼo̩ro̩ka u we enʼomi aku-mi ako̩ e̩ne̩ne̩ne̩ne̩-me̩ ibe n."
ACT,20,32,"Oñ fa-i nako me̩ jo̩ ñw O̩jo̩ kpai o̩la ufe̩de̩nyo̩-wñ e-kʼi neke fʼume̩ ne nyo̩gba, kʼi laño̩ neke kʼe̩wñ-ogu ñw me̩ je̩ ef abo kiafo̩ du."
ACT,20,33,"Tʼajifa, tʼajamalia, tʼe̩wñ ku ma du tʼo̩la u che̩ño̩-wñ ugbo e̩ne̩ du n."
ACT,20,34,Ame̩ onugo chema ka kʼeku e̩wñ kʼi ku mi kpʼabo ku ma jʼugbo-mi o̩wo̩-mi kide̩ u du chʼo̩wo̩ imo̩to̩ kʼi chʼe̩wñ ñw a.
ACT,20,35,"U kʼe̩wñ du ña me̩ ka kʼabe̩le̩ i dukpe̩ kʼa achʼakanya uko̩lo̩ tila kʼa chʼabune̩ abʼe̩gbo, kʼa laño̩ dibekado O̩la kʼOndu Jisus ka, kakini, Owñ onugo kakini, Edu e̩wñ ñw one̩ nʼugbede tʼe̩gba le."
ACT,20,36,Tak abu kʼi fʼe-kide̩ ka i mʼokuku-wñ ko nyane̩ oñ i bʼo̩chaka-ma chadua.
ACT,20,37,"Aku kʼo̩chaka-ma ro̩ la chenana; taku ma lewa anʼo̩lo̩ Po̩l oñ ma dʼalu kʼo̩ alu nana,"
ACT,20,38,e-kʼi awo̩ ma tule oñ chʼo̩la kʼi ka kakʼama ñʼali eju-wñ ge̩ n. Taku ma chaite̩-wñ wʼugbo o̩ko̩.
ACT,21,1,"Oñ i lewatu abu kʼa mudaru bʼuma te̩, kʼa la tʼo̩ko a le ogbogbolo nyi Ko̩s, tak o̩jo̩ñwa-wñ a nyi Rode̩s, oñ akwo̩mo a nyi Patara;"
ACT,21,2,"oñ abu kʼa fʼo̩ko̩ kʼi adaba nyi Fonisia li, kʼa la tʼo, a kwane̩ ule̩-wa."
ACT,21,3,"Oñ abu kʼa li Saipro̩s, kʼa la mu dʼu tinyo̩ o̩wo̩ a wo hi, a nyi Siria, tak a mane̩ Taya, todu o̩mo̩ oñ o̩ko̩ le̩ akʼadu-wñ jʼane̩."
ACT,21,4,Oñ abu kʼa fʼamako̩che̩ li a jʼo̩jo̩ mebie o̩mo̩; ama le̩ laño̩ ka ñw Po̩l lef Afu kʼi we ete̩gu nyi Je̩rusale̩m.
ACT,21,5,"Oñ e̩gba kʼa fʼo̩jo̩ le̩ je̩ kpa, a kwo̩mo̩ le oñ a mʼe̩re̩ ko nyʼule̩-wa. O̩chaka-ma manyʼabobule̩ kpʼabimo̩to̩ chaihite̩ wa gbogbo wʼo̩do̩da ewo le̩. Tak a kʼokuku-wa nyane̩ ogbe̩ga o̩mo̩ achadua."
ACT,21,6,"Tak a chʼo̩la-wa agbo, oñ a kwotʼo̩ko̩, abo le̩ la mudabi tʼunyi-ma."
ACT,21,7,"Oñ abu kʼa mʼoji ule̩-wa da kwo̩ Taya a lewa To̩le̩me̩is, tak abu kʼa fʼamo̩maye le̩ gwa, a jʼo̩jo̩ʼka kpʼama."
ACT,21,8,"Oñ o̩jo̩ñwa-wñ a kwʼo̩mo̩ oñ a lewa Se̩saria; a la mugudu tef unyi Filip, ajuche̩nyo̩ kʼi dʼef amamebie le̩, a kwogugu ugbo owñ."
ACT,21,9,E̩ne̩ kide̩ la nʼamo̩monobule̩ me̩le̩ ku ma ma mʼe̩ne̩ke̩le̩ n ku ma jʼakache̩.
ACT,21,10,"Oñ abu kʼa bʼuma nʼo̩jo̩ je̩ pe̩, akache̩ʼka kʼodu-wñ ko̩ Agabus gwo̩ru kwo Judia wa."
ACT,21,11,"Tak i lewa ugbo wa, oñ i mʼe̩wñ ujiñmi Po̩l du oñ i fʼo̩la-wñ o̩wo̩ kpʼe̩re̩ ji, i kakini, E-kʼAfu Kiafo̩ ka de̩ kakini, Abe̩le̩ oñ amaJu ku ma jo̩ Je̩rusale̩m aji e̩ne̩ke̩le̩ kʼi nʼe̩wñ ujiñmi kide̩ ku ma la adʼu tef o̩wo̩ abo uche̩ichi."
ACT,21,12,"Tak abu kʼa gbʼe̩wñ-i, tʼawa tʼabo ugbo kide̩ a gbo̩ko̩bʼo̩ kʼi we ete̩gu nyi Je̩rusale̩m."
ACT,21,13,"E̩gbale̩ Po̩l dohi kakini, E̩wñ me̩ che-i? Aku ero̩ kpʼe̩do̩-mi egulo̩-i? Todu omi o̩la-mi che̩mu tod eji kate n ama todu kʼu ku efu Je̩rusale̩m tod odu Ondu Jisus kpo̩fo̩."
ACT,21,14,"Oñ abu kʼe̩do̩-wñ ma je̩ gba n, a chechi, a kakini, E̩wñ ki du Ondu e̩do̩ ki wache ke."
ACT,21,15,Tak abu kʼo̩jo̩ le̩ lerʼane̩ a mʼane̩-wa ño̩ oñ a mute̩gu nyi Je̩rusale̩m.
ACT,21,16,"Amako̩che̩ iche̩ka ku ma kwo Se̩saria ño̩ lebʼuwa, ma ko wa nyʼunyi Mnason e̩ne̩ Saipro̩s kʼi chʼako̩che̩ kwʼigbele kʼa aru unyi-wñ."
ACT,21,17,"Oñ abu kʼawa lewa Je̩rusale̩m, amo̩maye le̩ yo̩ ñw wa tabale̩."
ACT,21,18,Tak o̩jo̩ñwa-wñ Po̩l lebʼuwa nyʼejefu ugbo Jeme̩s; oñ abogijo chaka wajʼo̩mo̩.
ACT,21,19,"Tak abu kʼi fʼuma gwa, i fʼe̩wñ kʼO̩jo̩ che ef abo uche̩ichi lef e̩wñ kʼi ache ñw one̩ le̩ choli jʼane̩ ñw ma okoke."
ACT,21,20,"Tak abu ku ma gbo̩ ma kwodojima ñw O̩jo̩, oñ ma ka ñw u kakini, O̩maye-wa, e̩ cheli abu kʼamaJu icham nyʼo̩gwo̩ko̩ wewe ku ma ke̩do̩no jʼemi, o̩chaka-ma la go̩laru o̩lo̩da."
ACT,21,21,"Amone̩ la nʼalu-ma aka o̩la-we̩ ñw ma kakini, Uwe̩ ako̩ amaJu du ku ma jʼef abo uche̩ichi ku ma dabi wʼubi bu Mose̩s te̩, ka ku ma ki we̩ ede̩pi amo̩ma-ma, kʼama ki we etale ef e̩wñ o̩gu-wa."
ACT,21,22,Todule̩ abʼi de̩ ta? Ma la agbo̩ chuu ka kʼuwe̩ lewa.
ACT,21,23,Todule̩ e̩ ki nache e̩wñ kʼa ka ñwʼe-i. Abo̩ke̩le̩ me̩le̩ jʼugbo wa ku ma dʼoji;
ACT,21,24,"e̩ ki mʼabo le̩ ko kʼe̩ fʼo̩la-we̩ gwo rinyo̩ manyʼama; oñ e̩wñ du ku ma kpabie̩ ef uwñ e̩ fʼo̩me̩-wñ ra todu ku ma ki fʼoji-ma la, tak amone̩ du ama ka kʼo̩la e̩wñ-we̩ du kʼamone̩ nʼalu-ma aka ñw ma le̩ chʼofofo, ama kʼuwe̩ onugo alule̩ tʼo̩kpakpa kʼe̩ la nʼo̩lo̩da ade."
ACT,21,25,"Oñ i chʼe-abo uche̩ichi ku ma ke̩do̩no le̩, a dama nyʼo̩takada ako̩ rʼuma me̩, a la fʼibe ñwañw ma ku ma fʼo̩la-ma de̩ ugbo e̩wñ iche̩bo̩ kpʼe̩bie̩ kpʼe̩wñ ku ma kpa okutulu kpʼabutabu eche."
ACT,21,26,"E̩gbale̩ Po̩l mʼaboke̩le̩ le̩ ko, tak o̩jo̩ñwa-wñ abu kʼu ma fʼo̩la-ma gworinyo̩, i le̩bʼuma nyʼef unyi O̩jo̩, ma nʼaluka o̩jo̩ ku ma aje̩ tak o̩la-ma egwo̩rinyo̩ ajo̩ kpa gbogbo tak uma akʼe̩wñ ele-O̩jo̩ wa tod e̩ne̩ne̩ne̩ne̩ ma adu kpogo."
ACT,21,27,"Ama abu kʼo̩jo̩ mebie le̩ bo̩ pe̩ ki jo̩ kpa, amaJu ku ma kwo Esia fʼowñ li ef unyi O̩jo̩, ma fʼo̩wo̩ amone̩ le̩ du ke̩che̩ oñ ma dʼo̩wo̩ dʼo,"
ACT,21,28,"ma nakwa kakini, Aboke̩le̩ Israe̩l, me̩ te̩ko wa! E̩ne̩ kʼi ako̩ amone̩ du ugbo du o̩la agwunyu amone̩ kpʼo̩lo̩da kpʼuña-i de̩; i laño̩ mʼabo̩ Grik ko wʼef unyi O̩jo̩-i, oñ i mʼuña kiafo̩-i du che e̩wño̩ja."
ACT,21,29,"Todu ma fu Trofimus e̩ne̩ E̩fe̩sus le̩ li o̩gbo̩gba ef ewo kpʼowñ, oñ ma nibe ka ku Po̩l dʼu wʼef unyi O̩jo̩."
ACT,21,30,"Tak ogbo̩ ewo le̩ du mudogo. Oñ amone̩ mute̩gidi jʼugboʼkate, oñ abu ku ma gwo̩nyu Po̩l, ma fʼowñ fa wʼo̩do̩da unyi O̩jo̩, tak ababale̩ ma fʼo̩na-wñ re."
ACT,21,31,"Oñ abu ku ma jʼafeju alu ku ma ale ku ma dʼowñ kpa, inabali-wñ lewa ugbo onu-ogu le̩, kakini, Ogbo̩ Je̩rusale̩m du mudutu."
ACT,21,32,"E̩re̩re̩le̩ i mʼamisoja kpai amagboji uche̩ amisoja ko oñ i fule gwo̩ru abʼuma ma: tak abu ku ma li onu-ogu kpʼamisoja-ma, ma we ekpa Po̩l."
ACT,21,33,"E̩gbale̩ onu-ogu le̩ te̩wa agwo̩nyʼu, oñ i je̩ ñw ma nʼigbaligba meji fʼu ji; tak i chane̩ egwili e̩ne̩ kʼi che, kpai e̩wñ kʼi che."
ACT,21,34,"Tak abo iche̩ka ef o̩wo̩ amone̩ le̩ nʼomudala ka e̩wñʼka, abomune̩ ka e̩wñ omune̩. Oñ abu kʼi ma neke ma o̩kpakpa-wñ tod ekuku le̩ n, i je̩ ñw ma mʼowñ du le tef aku."
ACT,21,35,Ama e̩gba kʼi ate̩gu ubo̩ agube amisoja mu Po̩l du okudododo tod o̩wo̩ amone̩ ku ma gwo̩ko̩ rʼu o̩la;
ACT,21,36,"todu ugwe̩ko̩ amone̩ le̩ tʼo̩ ubi akwa kakini, Me̩ mʼowñ du alo!"
ACT,21,37,"Ama abu ku ma che ku ma du Po̩l nyʼef aku le̩ i ka ñw onu-ogu le̩ kakini, O̩da aje̩ ñw mi ka e̩wñʼka ñw e̩? Oñ i kakini, Uwe̩, e̩ chegbo̩ Griki?"
ACT,21,38,Mak i chʼuwe̩ chʼe̩ne̩ Ijipti kʼi fʼamone̩ do̩wo̩ o̩gbo̩gba le̩ kʼi laño̩ mʼamakpone̩ icham me̩lu le̩ ko le tef aje̩tachi le̩ n?
ACT,21,39,"Po̩l kakini, Omi chʼe̩ne̩ Ju, abo Tarsus, omane̩ Silisia ki ma chʼewo e̩fule̩fu n. Narʼoduʼka bʼuwe̩, kʼe̩ je̩ ñw mi ko̩la ñw amone̩-i."
ACT,21,40,"Tak abu kʼi mʼo̩da du ñwʼu, Po̩l kwodago oj ubo̩ ku ma te̩gu le oñ i chʼo̩wo̩ pe̩pe̩ ñw amone̩ le̩; tak abu ku ma we hioli i nʼomudala ka ñw ma alu Hibru kakini:"
ACT,22,1,"Aboke̩le̩ amo̩maye-mi kpʼamata-mi, me̩ nagbʼomu-mi kʼu naka ñw me̩."
ACT,22,2,"Oñ abu ku ma gbo kʼi anʼomu dala ako̩la ñw ma alu Hibru, ma ño̩ chechi tule. Tak i kakini:"
ACT,22,3,"Omi chʼe̩ne̩ke̩le̩ Ju ku ma bi Tarsus e-Silisia, oñ ma ne̩ mi gba ewo-i, e̩re̩ Gamelie̩l, u gugu ako̩che̩ tikpa o̩lo̩da amata-wa chichili; e̩ne̩ kʼi ago̩larʼe̩wñ O̩jo̩ u che, alu kʼo̩chaka-me̩ de eñini-i."
ACT,22,4,"U doli abo O̩na kide̩ gbogbo wʼuku, u fʼaboke̩le̩ kpʼabobule̩ ji, u la ko ma nyʼunyi uga;"
ACT,22,5,"agboji amatama kpʼabogijo chaka jʼagba mi ibenu abe̩le̩; o̩wo̩-ma u la gbʼo̩takada kwo tʼugbo amo̩maye-wa, oñ u dʼej o̩na ule̩-mi alo tu Damaskus kʼu fʼabo ku ma jʼo̩mo̩ ji kʼu ko ma wa Je̩rusale̩m, ku ma fʼailo-wñ ra ma."
ACT,22,6,"Oñ i lewatu abu kʼu nale ame̩ru Damaskus awa iko kʼolu awʼoji, achigili ugane̩ lile kwʼefojale muda lʼumi de."
ACT,22,7,"Tak u leane̩, oñ u gbʼomu kʼi aka ñw mi kakini, So̩l, So̩l, e̩wñ chi kʼe̩ doli mi?"
ACT,22,8,"Omi la dohi kakini, E̩ne̩ uwe̩ che, Ondu? Oñ i ka ñw mi kakini, Omi che Jisus abo Nazare̩t e-kʼuwe̩ adoli-wñ le."
ACT,22,9,"Oñ abo ku ma jʼugbo mi ño̩ li ugane̩ le̩ ge̩, ma muda gbʼomu e̩ne̩ kʼi ko̩la ñw mi n."
ACT,22,10,"Tak u kakini, Ondu, abʼu nache ke? Tak Ondu ka ñw mi kakini, Kwane̩, kʼe̩ nyi Damaskus; o̩mo̩ taku ma akʼinabali e̩wñ du ku ma kojo̩ kʼe̩ che ñw e̩."
ACT,22,11,"Oñ abu kʼomi ma gane̩ n noj ojima ugane̩ le̩, abo ku ma jʼugbo mi gwo̩nyʼumi o̩wo̩ tʼo̩gba alo, oñ u lewa Damaskus."
ACT,22,12,"Tak Ananaius, e̩ne̩ke̩le̩ʼka kʼi akpe̩do̩rʼO̩jo̩ tikpa o̩lo̩da, e̩ne̩ kʼamaJu du ku ma dodo o̩mo̩ agbʼo̩ ibenu,"
ACT,22,13,"lewa banʼomi, i kakini, So̩l, o̩maye-mi, chʼeju nyʼate̩. Tak auwa le̩ pitii omi chʼeju nyʼate̩ agʼowñ."
ACT,22,14,"Tak i kakini, O̩jo̩ e-amata-wa mʼo̩wo̩ ko nʼuwe̩ oji tane̩ kʼe̩ ma e̩wñ ki dʼowñ e̩do̩, kʼe̩ la dʼeju dʼE̩no̩kpakpa le̩, kʼe̩ la gbo̩ omuko̩la kwʼef alu-wñ;"
ACT,22,15,todabu kʼuwe̩ achʼe̩nibenu-wñ ugbo e̩wñ kʼe̩ li kpʼe̩wñ kʼe̩ gbo̩ ñw amone̩ du.
ACT,22,16,"Fai e̩wñ e̩ de? Kwane̩ ku ma fʼuwe̩ che baptism, kʼe̩ fʼadure-we̩ gwe̩ rinyo̩, ekwado̩ e̩ nakwadʼodu-wñ."
ACT,22,17,"Oñ abe̩le̩ abu kʼu mudabi nyi Je̩rusale̩m, kʼu la do̩mo̩ achadua ef unyi O̩jo̩, ane̩ ego lewa bʼumi ma,"
ACT,22,18,"tak u li abu kʼi aka ñw mi kakini, Hika che ke, kʼe̩ kwo Je̩rusale̩m alo piopio, todu ma je̩ gba ibenu kʼe̩ gba mi n."
ACT,22,19,"Tak omi kakini, Ondu, ama chema ka kʼomi te̩te̩do̩mo amu abo ku ma ke̩do̩nʼuwe̩ ugbo du ef unyi unyi ujeju nyʼunyi uga agwo ma;"
ACT,22,20,"oñ e̩gba ku ma dʼe̩bie̩ Stifan e̩nibenu-we̩ le̩ dafo, omi onugo la dago o̩mo̩ aje̩nyu ñw ma, u la nʼe̩wñ o̩la abo ku ma kpa ade."
ACT,22,21,"Tak i ka ñw mi kakini, Kwane̩ ule̩-we̩ ke, todabu kʼomi akpʼuwe̩ rʼabo uche̩ichi o̩najiji."
ACT,22,22,"Oñ ma gbʼo̩ gbogbo wa kadʼo̩la kide̩, taku ma dʼomu-ma dago kakini, Mʼe̩ne̩ e̩go̩-i du bʼile̩ te̩! todu i dukpe̩ kʼi adeju n."
ACT,22,23,"Abu ku ma la jʼef ukwa-i akwa, ku ma nakʼe̩wñ o̩la-ma ro̩ jʼane̩, ku ma nakwu ebutu rʼojale,"
ACT,22,24,"onu-ogu le̩ je̩ ñw ma rnʼowñ du gudu wʼef aku, i ka ku ma nʼedili gwili o̩la-wñ, todu kʼi ma e̩wñ ki chi ku ma kpogu rʼowñ oji abe̩le̩."
ACT,22,25,"Ama e̩gba ku ma nʼe̩cha fʼu fa le̩, Po̩l ka ñw agboji uche̩ amisoja ogume̩lu kʼi dago o̩mo̩ kakini, E̩ne̩ ki chʼo̩mane̩ Rom ku ma ma kpʼo̩ abi n, o̩da aje̩ ñw ma ja edili?"
ACT,22,26,"Oñ abu kʼagboji uche̩ amisoja ogume̩lu le̩ gbo i nyʼugbo onu-ogu i muduka ñw u kakini, E̩wñ e̩ che̩ kʼe̩ che-ike? Todu omane̩ Rom oñ e̩ne̩-i che."
ACT,22,27,"Tak onu-ogu lewa ka ñw u kakini, Ka ñw mi, uwe̩ chʼo̩mane̩ Rom? Oñ i kakini, Ii."
ACT,22,28,"Oñ onu-ogu le̩ dohi kakini, O̩ko̩ lile oñ omi ne̩ fʼo̩da o̩mane̩ la. Taku Po̩l kakini, Ebi ma la bi omi."
ACT,22,29,"Todule̩ abo ku ma che ku ma gwiii o̩la-wñ kwobʼo̩ te̩ ababa, tʼonu ogu le̩ ño̩ railo abu kʼi fʼu ma ka kʼo̩mane̩ Rom i che, kʼowñ la je̩ ñw ma fʼu ji."
ACT,22,30,"Oñ o̩jo̩ñwa-wñ abu kʼi neku kʼi ma o̩kpakpa-wñ e̩wñ ki chʼo̩la-wñ kʼamaju gwo̩nyʼu, i mʼowñ tu tane̩, tak i je̩ ñw amagboji amatama kpʼabo o̩hiala-ma du ku ma wajo̩, tak i mu Po̩l duwa ate̩ o̩gba-ma."
ACT,23,1,"Taku Po̩l kejurʼabo̩hiala le̩ chii, i kakini, Amo̩maye-mi aboke̩le̩, omi te̩te̩do̩mo̩ ache e̩wñ-mi, akone̩ o̩la ki dʼe̩do̩-mi kpʼumi abi o̩gba O̩jo̩ n, gbogbo tʼojolu eñini-i."
ACT,23,2,"Tak Ananaius, agboji amatama ñwa ñw abo ku ma dago kpenyʼu ku ma fʼo̩wo̩ fiʼo̩ alu."
ACT,23,3,"E̩gbale̩ Po̩l ka ñw u kakini, O̩jo̩ ache kʼi fʼo̩wo̩ fiʼuwe̩, uwe̩ o̩do̩ ku ma dʼafu kurʼu! kʼuwe̩ la gugu kʼe̩ kajo̩ mi alu kʼo̩lo̩da ka, oñ e̩ je̩ ñw ma fʼo̩wo̩ fio̩ mi alu kʼo̩lo̩da ma ka n?"
ACT,23,4,"Tak abo ku ma dago kpenyʼu kakini, E̩ bʼagboji amatama ina?"
ACT,23,5,"Oñ Po̩l kakini, Amo̩maye-mi, u ma kʼagboji amatama de̩ n: Todu i che̩ko̩tane̩ kakini, E̩ ki kʼe̩wñ e̩bie̩ne̩ nyʼagboji amone̩-we̩ n."
ACT,23,6,"Oñ abu ku Po̩l chema ka kʼo̩wo̩ʼka-ma che Sadiusi, kʼo̩wo̩ ekeji-ma la che Farisi, i kwa ef unyi o̩hiala le̩ kakini, Amo̩maye-mi, aboke̩le̩, omi che Farisi, o̩ma Farisi u che̩, tod o̩la ibekono kpʼo̩la e̩dajikwane̩ kwef abo ki ku oñ ma kajo̩-mi-i."
ACT,23,7,"Oñ abu kʼi fʼe-kide̩ ka, i chʼaro̩ te̩ ñw amaFarisi kpʼamaSadiusi, tak ugwe̩ko̩ amone̩ le̩ kpe̩reji."
ACT,23,8,"Todu amaSadiusi ka kʼudajikwane̩, tʼe-onuche̩ O̩jo̩, tʼe-afu do̩mo̩ n. AmaFarisi muda gbalu ka kʼejeji-wñ do̩mo̩."
ACT,23,9,"Tak i mud ukwa lile lile jo̩, oñ abu kʼamako̩takada iche̩ka e-o̩wo̩ amaFarisi kwane̩ dago ma chane̩ ejuja kakini, A li e̩wñ e̩bie̩ne̩ du o̩la e̩ne̩ kide̩ n; iche̩wñ kʼafuʼka abe̩k onuche̩ O̩jo̩ ko̩la ñw u fa?"
ACT,23,10,"Oñ abu kʼi mud aro̩ lile jo̩ onu ogu kwodejiji tode̩gba ku ma fu Po̩l fana rinyo̩, i je̩ ñw amisoja mugwo̩ru nyʼo̩mo̩ ku ma mu Po̩l dinya kwʼalumeji ku ma mʼu du wʼef aku."
ACT,23,11,"Oñ odu o̩jo̩ le̩ Ondu wa banʼowñ, oñ Ondu kakini, Fʼe̩do̩ ne̩, todu lu kʼe̩ gbibenu e̩wñ o̩la-mi Je̩rusale̩m nyo̩nyo̩ abe̩le̩ e̩ ñʼagba Rom chuu."
ACT,23,12,"Oñ abu kʼo̩jo̩ muñwa, amaJu fʼalu-ma jo̩ ma fʼe̩bo̩ kpe nʼo̩la-ma ka ku ma aje̩ n, ma añmo̩ n, gbogbo tʼe̩gba ku ma fu Po̩l kpa."
ACT,23,13,Abo ku ma la jʼalu o̩la le̩ tʼone̩ o̩gbo̩ meji le.
ACT,23,14,"Taku ma lewa ugbo amagboji amatama kpʼabogijo, ma kakini, A fʼe̩bo̩ kpe nʼo̩la-wa kakini, A dʼe̩wñ du chalu n gbogbo tʼe̩gba kʼa fu Po̩l kpa."
ACT,23,15,Todule̩ ame̩ kpʼabo̩hiala mʼinabali duwa ñw onu ogu fa-i kʼi mʼowñ du gwo̩ru wa ñw me̩ dabe̩ne̩ ku me̩ che kume̩ gwili e̩wñ o̩la-wñ o̩bio̩bie̩; o̩la-wa la che̩mu kʼa fʼu kpa o̩gba tak i me̩ro̩mo̩.
ACT,23,16,"O̩ma o̩maye Po̩l onobule̩ muda gbo̩ ku ma kpala jʼanede-wñ, i lewa oñ i mugudu tef aku oñ i mʼu duka ñw Po̩l."
ACT,23,17,"Taku Po̩l fʼagboji uche̩ amisoja ogume̩luʼka do̩ wa, kakini, E̩ mʼokolobia kide̩ du nyʼugbo onu ogu, todu i chenʼe̩wñ kʼi adu ka ñw u."
ACT,23,18,"Todule̩ i mʼu du le tʼugbo onu ogu, oñ i kakini, Po̩l, e̩namu le̩, do̩ mi wʼugbo-wñ oñ i rodubo̩ mi kʼu mʼokolobia kide̩ du wʼugbo we̩, abu kʼi chenʼe̩wñ kʼi aka ñw e̩."
ACT,23,19,"Tak onu ogu le̩ gwo̩nyʼu o̩wo̩ tʼo̩wo̩ʼka, i tʼowñ ene, kakini, O̩la e̩wñ e̩ ne̩ kʼe̩ duka ñw mi?"
ACT,23,20,"Oñ i kakini, AmaJu fʼalu jo̩ ku ma rodubʼe̩ todu kʼe̩ du Po̩l gwo̩ru nyʼunyi o̩hiala o̩na, dabe̩ne̩ ku ma che ku ma agwili o̩la-wñ o̩bio̩bie̩ tule."
ACT,23,21,"Todule̩ e̩ ki je̩ ñw ma gbʼe̩ ibe n, todu aboke̩le̩-ma ku ma kpala jo̩ anede owñ tʼo̩gbo̩ meji le; ma fʼe̩bo̩ kpe nʼo̩la-ma ka ku ma aje̩ n, ma añmo̩ n gbogbo tʼe̩gba ku ma mʼowñ du kpa; ma la fʼo̩la-ma mu fa-i, ma jʼaneju alu kʼuwe̩ aka ñw ma."
ACT,23,22,"Todule̩ onu ogu ka ñw okolobia le̩ kakini, E̩ ki ka ñw e̩ne̩ du ka kʼe̩ mʼinabali kide̩ du ñw mi n, oñ i tʼo̩ no̩ kʼi lo."
ACT,23,23,"Tak i fʼamagboji uche̩ amisoja ogume̩lu meji do̩ wʼugbo-wñ, i kakini, Me̩ je̩ ñw amisoja o̩gwo̩ko̩ kpʼamananya o̩gbo̩ me̩ta nyoke me̩gwa kpʼabo ku ma nʼo̩kwo̩ o̩gwo̩ko̩ fʼo̩la-ma mu anede agogo me̩la odu eñini ku ma le gbogbo nyi Se̩saria."
ACT,23,24,"I ño̩ je̩ ñw ma tene ame̩la ku ma nʼadu todu ku ma du Po̩l tanʼo, ku ma nʼe̩ nyʼugbo Filiks igo̩bina e̩be̩bo̩."
ACT,23,25,Tak i fʼo̩takada ko̩; uwo̩li alu kʼo̩takada le̩ de̩ de̩-i kakini:
ACT,23,26,"Klaudius Laisius tugbo igo̩bina Filiks e̩ne̩lile, agba;"
ACT,23,27,"amaJu fʼe̩ne̩ke̩le̩ kide̩ mu, oñ ma che ku ma dʼu kpa, tak omi kpʼamisoja lewa bʼuma ma, oñ a bʼuma gba abu kʼu gbo̩ ka kʼo̩mane̩ Rom i che."
ACT,23,28,"Oñ abu kʼu neku kʼu ma e̩wñ ki chʼofe o̩la ku ma kʼalu darʼowñ o̩la, u mʼu du gwo̩ru tef unyi amo̩hiala-ma:"
ACT,23,29,"oñ u li ka kʼalu ku ma ko darʼowñ o̩la i chʼugbo ene e-o̩lo̩da-ma, ama udajo̩-ma nʼe̩wñ du ki bʼuku kpʼeji jo̩ n."
ACT,23,30,"Ama abu ku ma mʼoji o̩la kʼamaJu ñwa nyʼe̩ne̩ke̩le̩-i ku ma tene echʼo du ka ñw mi, e̩re̩re̩ le̩, u mʼu du kpuche̩ wʼugbo we̩, oñ u ka kʼabo ku ma gwajo̩ nʼowñ ku ma kʼo̩la-ma kpʼowñ o̩gba-we̩."
ACT,23,31,"Todule̩ amisoja mu Po̩l du alu ku ma ñwa ñw ma le̩, oñ ma mʼu du nyi Anripatris odu."
ACT,23,32,O̩jo̩ñwa-wñ ma la je̩ ñw amananya le̩ mʼowñ du le oñ abo ki bo̩ mudabi tef aku.
ACT,23,33,"Tak abo le̩ mugudu tef ewo Se̩saria, oñ ma dʼo̩takada le̩ ñw igo̩bina, ma ño̩ mu Po̩l du ñw u."
ACT,23,34,"Tak abu kʼi fʼo̩takada le̩ kalata kʼi la tene ojane̩ ugbo kʼi kwo kʼi la fʼili-wñ gwa ka kʼi kwo Silisia,"
ACT,23,35,"i kakini, Nagbʼo̩la-we̩ nyane̩ e̩gba du kʼabo ku ma gwajo̩ nʼuwe̩ lewa. Tak i je̩ ñw ma dʼu tefu Praito̩rium e-He̩ro̩d ku ma dide owñ."
ACT,24,1,"Oñ abu kʼo̩jo̩ me̩lu jo̩ Ananaius agboji amatama le̩ kpʼabogijo manyʼe̩ne̩ kʼi chʼo̩ka o̩la ekaʼka ku ma dʼo̩ ko̩ Tertulus lewa, taku ma fʼo̩la akpabie̩ Po̩l ka ñw Igo̩bina le̩ pee."
ACT,24,2,"Abu ku ma la fu Tertulus do̩ wa, i chane̩ egwajo̩ nʼo kakini:"
ACT,24,3,a yo̩ ef e̩wñ du ugbo du oñ ugwa-wñ a du ñw e̩.
ACT,24,4,"Ama kʼomi kʼu we edʼuwe̩ hi ololo, narodubʼe̩, uwe̩ e̩ne̩ yo̩o̩, kʼe̩ gbʼo̩la-wa kpiniki."
ACT,24,5,"Todu a fʼe̩ne̩ke̩le̩-i li, abu kʼi chʼe̩nañwahia kʼi anyʼuja ef amaJu ugbo du kʼone̩ te̩ kade, kʼi ño̩ chʼe̩nuto̩gba uche̩ e-abo Nazare̩t ki che̩date̩ le̩."
ACT,24,6,"I ño̩ che kʼi fʼunyi O̩jo̩ bie̩, tak a gwo̩nyʼu. [Oñ i dʼuwa e̩do̩ kʼa kajo̩-wñ tikpa o̩lo̩da-wa,"
ACT,24,7,"ama Laisius, onu ogu le̩, lewa gwo̩ko tʼuwa o̩la, oñ I mʼu gba kpʼukpahiu bʼuwa o̩wo̩ te̩,"
ACT,24,8,tak i je̩ ñw abo ku ma gwajo̩ nʼowñ ku ma wʼo̩gba we̩-i.] Uwe̩ onugo neke gwili o̩la-wñ kʼe̩ mʼofe ajo̩ kʼa gwunʼo ogbolo.
ACT,24,9,"Tak amaJu ño̩ fʼalu de nyʼu manyʼu, ma kakini, Abe̩le̩ e̩wñ-i de̩."
ACT,24,10,"Oñ abu kʼigo̩bina le̩ nʼo̩wo̩ do̩ kʼi ko̩la, Po̩l kakini."
ACT,24,11,"Uwe̩ neke ama kakini, I tʼo̩jo̩ me̩gweji le kʼu te̩gu nyi Je̩rusale̩m adojikane̩ ñw O̩jo̩ n."
ACT,24,12,"I chaka chʼef unyi O̩jo̩, ma la li mi ef iñwa eje̩ kpʼe̩ne̩ du n, abe̩k e̩kʼo̩wo̩ amone̩ wa jo̩, tʼe-ef unyi ujeju, tʼe-ef ewo le̩."
ACT,24,13,E̩wñ ku ma la gwajo̩ nʼumi fa-i ma neke nʼijali-wñ ugbo we̩ n.
ACT,24,14,"E-kʼu muda gbalu-wñ ñw e̩ de̩ kakini, Ugbo o̩la O̩na ku ma do̩ ko̩ uche̩ ki che̩date̩ le̩, abe̩le̩ nache O̩jo̩ e-amata-wa, nadʼo̩la e̩wñ du ku ma ko̩tane̩ ef o̩lo̩da kpʼef amakache̩ rʼochochi;"
ACT,24,15,"u chenʼibe ekono O̩jo̩ e-kʼama onugo ño̩ gba kakini, Uda-iikwane̩ e-abo̩kpakpa kpʼe-ame̩nuji ado̩mo̩."
ACT,24,16,Ef e-kide̩ nafejude̩kpa e̩gba du kʼakone̩ o̩la ki dʼef umi ki we edʼo̩la bi umi ugbo e̩wñ O̩jo̩ kpʼugbo amone̩.
ACT,24,17,"Oñ abu kʼo̩do̩ wewe muda, u lewa kʼu mʼele ejumomi kowa ñw abo ichi-mi, kpʼe̩wñ ku ma ko wa ñw O̩jo̩."
ACT,24,18,"Ef e-le̩ ma fʼumi li ef unyi O̩jo̩, o̩la-mi la chʼe̩gwo̩ rinyo̩, o̩wo̩ amone̩ abe̩k ekuku la jʼugbo mi n;"
ACT,24,19,"chai amaJu iche̩ka ku ma kwo Esia wa. Ma nʼo̩la kpʼomi, i dukpe̩ kʼeju abo le̩ ki dane̩ o̩gba-we̩ ku ma gwajo̩ nʼumi;"
ACT,24,20,"cho̩kpo̩ni abo-i ki naka e̩wñ uji ku ma li ugbo mi abu kʼu dago o̩gba abo̩hiala-i,"
ACT,24,21,"abe̩k ukomu ukwa kate kʼu kwa alu kʼu dago ef uma le̩ kakini, Todu o̩la udajikwane̩ e-abo ki ku oñ ma kajo̩ kpʼomi o̩gba-we̩ eñini."
ACT,24,22,"Ama abu ku Filiks cheli o̩pio̩o̩ o̩la O̩na le̩ tule i fʼe̩ya kpʼo̩la-ma kakini, E̩gba du ku Laisius, onu ogu le̩, gwo̩ru wa nafʼoji e̩wñ-me̩ le̩ kpa."
ACT,24,23,"Tak i ñwa ñw agboji amisoja ogume̩lu le̩ kʼi dejute̩ Po̩l kʼi muda bʼo̩wo̩ lo̩ ñw u, kʼe̩ne̩ du ki we̩ ekpo̩na nyʼabo-wñ ku ma we̩ ewa che e̩wñ ñw u n."
ACT,24,24,"Oñ abu ku ma nʼo̩jo̩ je̩ pe̩ Filiks kpʼo̩ya-wñ Drisila, kʼi chʼe̩ne̩ Ju, lewa, oñ i kpʼone̩ do̩ Po̩l, tak i gbʼo̩la-wñ ugbo o̩la e̩do̩ ekono ki dʼefu Kraisti Jisus."
ACT,24,25,"Oñ abu kʼi aka o̩la o̩kpakpa rʼuma eju kpʼo̩la efʼo̩wo̩ mʼo̩la ne̩ kpʼo̩la ajo̩ ki ache ki wa, Filiks kwo railo, oñ i dohi kakini, Lo fai ta; u la fʼo̩wo̩ li nadʼuwe̩."
ACT,24,26,Ibe-wñ laño̩ tʼo̩ko̩ kʼi do̩ ku Po̩l adu ñw u je̩. Todule̩ i ño̩ kpʼone̩ adʼowñ kʼi bʼo̩ choluka o̩gbe̩nugbe̩.
ACT,24,27,Ama abu kʼo̩do̩ meji muda Po̩rtius Fe̩stus gba e̩gu Filiks je̩; oñ abu ki dʼowñ e̩do̩ kʼamaju ki li owñ eju Filiks tu Po̩l no̩ oj agba o̩mo̩.
ACT,25,1,"Todule̩ abu ku Fe̩stus lewa ojane̩ le̩, i fʼo̩jo̩ me̩ta je̩ tak i mute̩gu kwo Se̩saria nyi Je̩rusale̩m."
ACT,25,2,"Oñ amagboji amatama kpʼamagboji amaJu mʼo̩la Po̩l du tejugede ñw u oñ ma gbo̩ko̩bʼo̩,"
ACT,25,3,"ma biʼu kʼi lʼuma eju ugbo owñ, todu kʼi fʼone̩ kpe̩ adʼo̩ wa Je̩rusale̩m, ma che ku ma kpala jʼej o̩na ku ma fʼu kpa."
ACT,25,4,"Todule̩ Fe̩stus dohi ka kʼama jʼadejute̩ Po̩l Se̩saria, kʼowñ onugo ache kʼi nyʼo̩mo̩ piopio."
ACT,25,5,"Oñ i kakini, Todule̩ abo ukpahiu ki jʼef ume̩ ki nagwo̩ru lebʼumi; iche̩wñ kʼe̩wñʼka dʼef e̩ne̩ke̩le̩-i ki ma chʼeju-wñ n, mak ama ki gwajo̩ nʼowñ o̩mo̩."
ACT,25,6,"Oñ abu kʼi kpo̩kpe̩ ef uma i tʼo̩jo̩ me̩jo̩ kpʼe̩gwa le n, i gwo̩ru nyi Se̩saria; o̩jo̩ñwa-wñ i kwogugu o̩gba e̩de̩, i je̩ ñw ma du Po̩l wa."
ACT,25,7,"Oñ abu kʼi lewa, amaJu ku ma gwo̩ru kwo Je̩rusale̩m wa donyʼu daka, oñ ma nʼo̩la ki woji wewe e-ku ma ma nʼijali ef uwñ n wa agwunyʼu."
ACT,25,8,"Po̩l kʼomu e-wñ i kakini, Tʼo̩lo̩da amaJu tʼunyi O̩jo̩, tu Sisa u la tʼadure e̩wñ-ma du n."
ACT,25,9,"Ama abu ki du Fe̩stus e̩do̩ kʼamaJu ku ma li owñ eju, i dohi ñw Po̩l kakini, I dʼuwe̩ e̩do̩ kʼe̩ te̩gu nyi Je̩rusale̩m ku me̩ fʼajo̩ e̩wñ-i ka o̩gba-mi o̩mo̩?"
ACT,25,10,"Ama Po̩l kakini, Sisa nʼo̩da o̩gba e̩de̩ kʼu dago-i, ugbo ki dukpe̩ ku ma la kajo̩-mi la de̩, u chʼamaJu e̩bie̩ne̩ du n, alu kʼuwe̩ onugo chema nyo̩nyo̩."
ACT,25,11,"Todule̩ iche̩wñ kʼu fʼe̩wñ ujiʼka che kʼi chebʼuku, jo̩, nako̩ eku n. I muda che̩wñ ki ma nʼe̩wñ kpaka ef ajo̩ ku ma gwunʼomi n, e̩ne̩ du neke du mi ñw ma n. Nachʼapili nyʼo̩gba Sisa."
ACT,25,12,"E̩gbale̩ Fe̩stus ko̩la kpʼabo̩hiala tak i dohi kakini, E̩ chʼapili nyʼugbo Sisa me̩, mak ugbo Sisa e̩ nyi ke."
ACT,25,13,"Oñ abu kʼo̩jo̩ jo̩ pe̩e̩, Agripa kʼi chʼonu kpai Bernise lewa Se̩saria agwa Fe̩stus."
ACT,25,14,"Oñ abu kʼo̩jo̩ ku ma ño̩ kpo̩kpe̩ o̩mo̩ chewewe Fe̩stus mʼo̩la Po̩l le̩ du ka ñw onu le̩, kakini, E̩ne̩ke̩le̩ʼka do̩mo̩ ku Filiks to̩no̩ tʼoj agba,"
ACT,25,15,"e-kʼamagboji amatama kpʼabogijo amaJu dʼo̩la-wñ tejugede ñw mi e̩gba kʼu de̩ Je̩rusale̩m, ma rodubʼumi kʼu kpʼo̩ abi."
ACT,25,16,"Oñ u dohi ñw ma kakini, I chʼe̩wñ italigba abo Rom ku ma dʼone̩ ñw ma o̩gba tak eju e̩ne̩ ku ma gwajo̩ nʼo kpʼabo ku ma gwunʼo de kʼi la li uña kʼi kʼomu-wñ ugbo o̩la ku ma du dajo̩ n."
ACT,25,17,"Todule̩ abu ku ma lewa jo̩ emi, u che̩du n, ama o̩jo̩ñwa-wñ u kwogugu o̩gba e̩de̩, oñ u je̩ ñw ma dʼe̩ne̩ke̩le̩ le̩ wa."
ACT,25,18,"E̩gba kʼabo ku ma gwajo nʼo kwodago jo̩, ma dʼo̩la e̩wñ bibi du alu kʼomi do̩ gwunʼo n;"
ACT,25,19,"chai ene ene iche̩ka ugbo e̩wñ O̩jo̩ e-ma, kpʼo̩la Jisus oka e-kʼi leku, e-ku Po̩l ka kʼi deju."
ACT,25,20,"Oñ abu kʼomi ma mʼo̩na ohi ene e̩gʼe-le̩ n, u tʼe ene iche̩wñ kʼi neku enyi Je̩rusale̩m, ku ma fʼajo̩ e̩wñ-i ka o̩mo̩."
ACT,25,21,"Ama abu ku Po̩l fʼapili che ku ma dejutʼo̩ kʼAgustus kʼi fʼoji o̩la-wñ kpa, u je̩ ñw ma dejutʼo̩ gbogbo wʼe̩gba kʼu dʼu kpuche̩ nyʼugbo Sisa."
ACT,25,22,"Tak Agripa ka ñw Fe̩stus kakini, Omi onugo ño̩ neku egbʼo̩la e̩ne̩ le̩. Oñ i kakini, O̩na, e̩ gbʼo̩la-wñ."
ACT,25,23,"Todule̩ o̩jo̩ñwa-wñ Agripa kpai Bernise kʼe̩wñ ijaga inaina nyʼo̩la wʼo̩mo̩, oñ abu kʼama kpʼamonu ogu kpʼamaguchi aguchi ewo le̩ mugudu tef o̩gba taku Fe̩stus je̩ ñw ma du Po̩l wa."
ACT,25,24,"Oñ Fe̩stus kakini, Onu Agripa kpʼaboke̩le̩ du ku me̩ jʼugbo wa emi, me̩ gʼe̩ne̩-i ekʼugwe̩ko̩ amaJu chaka chologu bʼumi Je̩rusale̩m kpʼemi ge̩, ma kpogu rʼo oji, ka kʼi dukpe̩ kʼi adeju nyo̩gba ge̩ n."
ACT,25,25,"Omi muda li e̩wñ du kʼi che ki bʼuku jo̩ n; oñ abu kʼowñ onugo chʼapili nyʼo̩gba Agustus, mak oji e-mi kʼu li de̩, nadʼu kpuche̩ nyʼo̩mo̩."
ACT,25,26,"I nʼe̩wñ o̩kpaka ef o̩la-wñ kʼu nako̩ rʼodu-mi n, todule̩ oñ u mʼowñ du wʼo̩gba-me̩, ama o̩gba e-we̩ Onu Agripa chʼogbolo-wñ, todu kʼawa ki gwili o̩la-wñ kʼu nʼe̩wñ kʼu nadu ko̩ rʼu."
ACT,25,27,"Todu e̩namu edu nyʼo̩gba kʼomi ma jiwe e̩wñ ki chi n, o̩la idada i che eju-mi."
ACT,26,1,"Tak Agripa ka ñw Po̩l kakini, Ma je̩ kʼe̩ kʼo̩la-we̩ me̩. E̩gbale̩ Po̩l nʼo̩wo̩-wñ dala, oñ i fʼomu o̩la-wñ ka kakini."
ACT,26,2,"U gbede eju o̩la-mi, Onu Agripa, abu kʼu nache kʼu kʼomu o̩la-mi o̩gba-we̩ eñini-i ugbo e̩wñ du kʼamaJu agwajo̩ nʼumi-i."
ACT,26,3,Okpoko-wñ che todabu kʼuwe̩ chʼo̩ka ugbo e̩wñ italigba amaJu kpʼene-ma. Lef e-le̩ oñ narodubʼe̩ kʼe̩ fʼe̩do̩ je̩ kʼe̩ gbʼo̩la-mi nyʼane̩.
ACT,26,4,"Todule̩ amaJu du chema alu kʼali-mi de̩ akwʼo̩jo̩ imo̩to̩ okolobia-mi abu kʼu te̩te̩dʼef abo ichi-mi Je̩rusale̩m kwʼabakwane̩,"
ACT,26,5,"abu ku ma te̩te̩ma mi kwʼejodudu i dʼuma e̩do̩ ma neke gba mi ibenu kakini, U do̩mo̩ ache teju e̩wñ uche̩ ki date̩ ki ache teju o̩lO̩jo̩ e-wa tʼuma le, e̩ne̩ Farisi u che."
ACT,26,6,Fa-i todu ibe kʼu kono e̩wñ kʼO̩jo̩ katane̩ ñw amata-wa le̩ oñ u dago emi kʼu ma kajo̩-mi;
ACT,26,7,"e-le̩ chʼe̩wñ kʼamo̩lo̩pu-wa me̩gweji kibeno ku ma feju kparu e̩wñ O̩jo̩ eche tʼodu tʼo̩ro̩ka, ku ma tʼugbo-wñ. Todu o̩la ukibeno kide̩ oñ amaJu jʼagwajo̩ nʼumi, Onu."
ACT,26,8,"Iche̩wñ kʼO̩jo̩ ako abo ki ku kwane̩ fa, e̩wñ chi kʼame̩ ñwa ka kʼi che̩wñ ku ma ke̩do̩no de̩ n?"
ACT,26,9,Omi onugo ño̩ do̩ kʼi dukpe̩ kʼu che e̩wñ akpabie̩ odu Jisus e̩ne̩ Nazare̩t le̩ nana.
ACT,26,10,"Abe̩le̩ u la che Je̩rusale̩m, oñ u fʼabo kiafo̩ wewe dahi jʼef unyi uga, abu kʼu gba o̩da le̩ ugbo amagboji amatama; oñ abo ku ma jʼakpa u ño̩ dalunyu ma."
ACT,26,11,"O̩gbe̩nugbe̩ ef unyi ujeju du u rʼuma ailo-wñ, u kute̩ ma ku ma chakpabie̩ O̩jo̩ tila, abu kʼo̩fu-ma kwane̩ ef e̩do̩-mi, u doli ma gbogbo nyʼef ewo ewo o̩najiji."
ACT,26,12,Ule̩ Damaskus le̩ u dʼef uwñ kpʼo̩da kpʼuko̩lo̩ eche e-kʼamagboji amatama du tef o̩wo̩-mi.
ACT,26,13,"Ej o̩na le̩ o̩ro̩ka gbaa, Onu, u li ugane̩ ki abʼeju je̩ tʼolu le ki da Tumi kpʼabo ku ma nyʼule̩ kpʼomi daka."
ACT,26,14,"Oñ abu kʼo̩chaka-wa lewane̩ u gbo̩ omuko̩la kʼi ako̩la ñw mi alu Hibru, kakini, So̩l, So̩l, e̩wñ chi kʼe̩ doli mi? Erʼe̩re̩ dʼe̩wñ ku ma du gwunyʼuwe̩-i chegbiti."
ACT,26,15,"Tak omi kakini, E̩ne̩ uwe̩ che, Ondu? Oñ Ondu kakini, Omi che Jisus kʼuwe̩ adoli-wñ le̩."
ACT,26,16,"Kwane̩ kʼe̩ dago e̩re̩-we̩; todu kʼu kwotejugede ñw e̩ le̩ de̩, todu kʼu dʼo̩wo̩ kadʼuwe̩ kʼe̩ chʼimo̩to̩ uko̩lo̩ kpʼe̩nibenu e̩wñ kʼe̩ li kpʼe̩wñ kʼomi ñʼadʼo̩la-mi tejugede ñw e̩ ef uwñ ge̩."
ACT,26,17,"Nagbʼe̩ ugbo amone̩-i kpʼugbo abo uche̩ichi kʼomi akpʼuwe̩ nyʼugbo ma,"
ACT,26,18,"kʼe̩ mʼuma eju chi kʼama ki rida kwef e̩chubi tef ugane̩ kpai kwef o̩da Setan tugbo O̩jo̩, ku ma gba utʼadure no̩ kpʼukpe̩ e̩wñ ogu ef abo ku ma fo̩ lugbo e̩do̩ ekono ki dʼef umi."
ACT,26,19,"Akwʼugbo kide̩, Onu Agripa, u ko̩ egbʼo̩la ane̩ ego e-efojale le̩ gbo̩ n."
ACT,26,20,"Ama u mudu ka ñw abo Damaskus ejodudu, kpʼabo Je̩rusale̩m kpʼabo ane̩ Judia chaka, kpʼabo uche̩ichi ka ku ma ki ribeda ku ma laño̩ rida abʼO̩jo̩ ku ma nʼuko̩lo̩ ki chʼeju ibe erida ache."
ACT,26,21,Tod e-kide̩ amaJu fʼumi mu ef unyi O̩jo̩ oñ ma chʼajama ekpa mi.
ACT,26,22,"Todule̩ abu kʼu wa chʼef ate̩-ko̩ kʼi kwʼugbo O̩jo̩, edago nadago gbogbo wʼeñini kide̩, agbibenu ugbo imo̩to̩ kpʼogijo, naka e̩wñ ojoji du tʼe-kʼamakache̩ kpai Mose̩s ka kʼi ache kʼi wa le le n."
ACT,26,23,Abe̩ku Kraisti ali o̩pe̩cha kʼowñ ki dʼuche̩ ugane̩ kpogo ñw amone̩-i kpʼabo uche̩ichi ejodudu kwef udajikwane̩ e-abo ki ku.
ACT,26,24,"Oñ abu kʼi nʼomu-wñ aka abe̩i Fe̩stus dʼomu dago kakini, Po̩l, e̩ himu; o̩takada kʼe̩ ko̩che̩ ololo le̩ agwʼe̩ imu."
ACT,26,25,"Ama Po̩l kakini, Fe̩stus, e̩ne̩lile, u himu no; chai uko̩la e-ochochi kpʼe-ibe ki wane̩ akwʼef alu-mi dufu-i."
ACT,26,26,"Tod onu chema o̩foo e̩wñ-i, oñ nanʼeju-e̩gbo ko̩la ñw u-i; Todu e̩do̩-mi mugba kakini, E̩wñ-i du maja ñw u n, todu ma che e̩wñ-i adakeli n."
ACT,26,27,"Onu Agripa, e̩ dʼo̩la amakache̩ rʼochochi? U chema kʼe̩ do̩ rʼochochi."
ACT,26,28,"Oñ Agripa ka ñw Po̩l kakini, Ef e̩wñ re oñ e̩ gbʼumi ibe kʼu mud e̩ne̩ Kraist."
ACT,26,29,"Oñ Po̩l kakini, O O̩jo̩! i rʼumi e̩do̩ dagba i chʼef e̩wñ re dagba ki chʼef e̩wñ nana kʼi chʼuwe̩ kate n chai kʼabo du ku ma jʼagbʼo̩la-mi eñini kide̩ ku ma dʼalu kʼomi de̩, mak agba-i kate."
ACT,26,30,Tak onu kpʼigo̩bina kpai Be̩mise kpʼabo ku ma gugu ugbo ma kwane̩.
ACT,26,31,"Oñ abu ku ma le tʼo̩wo̩ʼka ma ko̩la ñw o̩la-ma kakini, One̩ kide̩ che e̩wñ du ki bʼuku kpʼagba jo̩ n."
ACT,26,32,"Oñ Agripa ka ñw Fe̩stus kakini, E̩ne̩-i ma chʼapili nyʼo̩gba Sisa n e̩ ma neke tʼo̩ no̩ tane̩."
ACT,27,1,"Oñ abu ku ma fʼoji-wñ kpa ka kʼawa ki tʼo̩ko̩ alo tʼItali, ma mu Po̩l kpʼame̩namu omune̩ iche̩ka ko̩ ñw agboji amisoja ogume̩lu kʼodu-wñ ko̩ Julius. Uche̩ amisoja ku ma de Augustus i che."
ACT,27,2,"Oñ abu kʼawa kwotʼo̩ko̩ e-Adramaitium kʼi ache kʼi dabʼane̩ Esia lʼugbo ku ma dʼo̩ko̩ mʼane̩ mʼane̩ jo̩, a mʼo̩ko̩ du kwane̩ alo, Aristarkus, e̩ne̩ Masidoniaʼka e-Te̩se̩lonaika la dʼugbo wa."
ACT,27,3,"O̩jo̩ñwa-wñ a lewa mʼane̩ Saido̩n; Julius la bʼo̩wo̩ lo̩ ñw Po̩l, i je̩ ñw u nyʼugbo amonuku-wñ ku ma dejutʼo̩."
ACT,27,4,Akwʼo̩mo̩ a kwo̩tʼo̩ko̩ oñ a lʼe̩do̩ omi o̩gane̩ Saipro̩s todabu kʼafu ma je̩ ñw a n.
ACT,27,5,"Oñ abu kʼa mudaba omi-omu e̩-Silisia kpai Pamfilia a lewa Maira, ane̩ Lisia."
ACT,27,6,Tak abu kʼagboji amisoja ogume̩lu le̩ fʼo̩ko̩ Ale̩kisandria kʼi anyʼItali li i je̩ ñw a tʼo̩.
ACT,27,7,"Oñ a le ye̩ye̩ o̩jo̩ ki ma nʼaluka n, akanya i che tak a lewa odenideni Knidus todabu kʼafu ma je̩ ñw a n, a gwʼo̩ko̩ lʼo̩gane̩ Krit ame̩ru Salmoni;"
ACT,27,8,akanya i che tak a le iba iba-wñ oñ a lewa ugbo ku ma do̩ ko̩ O̩gbe̩ga-O̩me̩me̩le̩. Ewo Lasea me̩ru o̩mo̩.
ACT,27,9,"Oñ abu kʼa fʼiko kpabie̩ o̩mo̩ nana kʼule̩-wa lewa iko kʼule̩ ej omi abailo, todabu kʼiko alu eji lale me̩, Po̩l juka ñw ma kakini,"
ACT,27,10,"Aboke̩le̩, u cheli, ka kʼule̩-wa-i ache kʼi chʼe̩wñ ekpabie̩ kpʼofu ugbo adu kpʼo̩ko̩ kate n ama ugbo onugo e-wa ge̩."
ACT,27,11,E̩do̩ agboji amisoja ogume̩lu le̩ muda gba o̩la e̩ne̩ ki añʼo̩ko̩ o̩na kpʼodu o̩ko̩ tʼo̩la ku Po̩l ka le.
ACT,27,12,"Oñ abu kʼo̩gbe̩ga kide̩ ma nyo̩ ku ma jʼo̩mo̩ iko afu-o̩we̩ n, ojile-ma lo̩la ku ma gwʼo̩ko̩ kwʼo̩mo̩ alo, ukani i nʼalu ku ma le ku ma neke wa mʼane̩ Finiks, kʼi chʼo̩gbe̩gaʼka ane̩ Krit kʼi kpejurʼo̩go̩go̩ olane̩ kpʼolodudu ku ma gu o̩mo̩ kʼiko afu o̩we̩ ki lale."
ACT,27,13,"Ama abu kʼafu aju kwʼo̩gane̩ pe̩ pe̩ pe̩, ma do̩ kʼe̩wñ ku ma Awʼibe-wñ le̩ lewʼo̩wo̩-ma me̩, ma mʼugbo o̩ko̩ chi kwane̩ oñ ma gwa lʼiba iba adabo Krit jo̩."
ACT,27,14,Ama i la kpo̩kpe̩ n tak afu inaina ku ma do̩ Euroklaido̩n lewa ju bʼumama:
ACT,27,15,"oñ abu kʼi gwo̩nyʼo̩ko̩, ku ma ma neke kpejurʼafu ge̩ n, ma tʼo̩ no̩ ñw afu oñ i mʼuwa du alo."
ACT,27,16,"Oñ abu kʼa le o̩wo̩ o̩gane̩ ala kekele ku ma dʼo̩ Klauda, akanya i che tak a gwo̩nyʼo̩ma o̩ko̩-wñ."
ACT,27,17,"Oñ abu ku ma mʼu du ma mʼe̩wñ kʼi ate̩ko ma ko oñ ma mʼu du le ofe o̩ko̩ awenyʼu, tak abu ku ma railo tode̩gba ku ma ma ugbo e̩lanyi Sirtis, ma tʼe̩wñ ugwa o̩ko̩ no̩ wane̩, abe̩le̩ afu mʼuma ko le."
ACT,27,18,"Ama abu kʼafu ibi le̩ gwo̩nyʼuwa tabale, o̩jo̩ñwa-wñ ina chane̩ ekʼadu rinyo̩."
ACT,27,19,Tak o̩jo̩ e̩ke̩ta ma nʼo̩wo̩-ma onugo kʼane̩ o̩la o̩ko̩ rinyo̩.
ACT,27,20,"Oñ o̩jo̩ kʼolu kpʼawo dufu chewewe, kʼafu ibi kʼi bʼuwa ma ma chʼafu ke̩ke̩ n, ibe kʼa kono ka ku ma ajadu wa i kwo bʼuwa efu te̩ chaka."
ACT,27,21,"I la kpo̩kpe̩ kʼo̩je̩ kad e̩ne̩ du alu me̩, taku Po̩l kwodago alumeji-ma, i kakini, Aboke̩le̩, i dukpe̩ ku me̩ ma gbʼo̩la-mi gbo̩, ku me̩ we etʼo̩ko̩ Krit alo kʼe̩wñ ekpabie̩ kide̩ kpʼofu ma che me̩ n."
ACT,27,22,"Ama fa-i nadʼibe ñw me̩ ka kʼame̩ ki nʼe̩do̩, todu onugo e̩ne̩ du alenyo̩ ef ume̩ n, chai o̩ko̩ kate."
ACT,27,23,Todu onuche̩ O̩jo̩ ki ne̩ mi e-kʼu nache dago kpenyʼumi odu eñini-i;
ACT,27,24,"i ka ñw mi kakini, Po̩l, e̩ ki railo n; uwe̩ adago o̩gba Sisa chuu: go, O̩jo̩ ño̩ mʼabo ku ma jʼef o̩ko̩-i kpʼuwe̩ ko chʼuwe̩ ele."
ACT,27,25,"Lef e-kide̩ aboke̩le̩, me̩ fʼe̩do̩ ne̩ ke, todu nake̩do̩nʼO̩jo̩ kakini, Alu kʼi ka ñw mi le̩, abe̩le̩ i ade̩."
ACT,27,26,Awa muda awa abʼalaʼka ma tila.
ACT,27,27,"Ama abu kʼodu e̩ke̩gwe̩le̩-wñ lewa kʼafu ako wa tʼemi tʼemi ef omi Adria, ame̩ru alumeji odu amagwo̩ko̩ nʼibe ka kʼama me̩ru ane̩ʼka me̩."
ACT,27,28,"Taku ma fʼunefu omi le̩ ñwa oñ ma li ka kʼi chʼo̩gba one̩ ogu, taku ma le tʼo̩gba pe̩, ma ño̩ dabi ñwa ma li ka kʼi chʼo̩gba one̩ me̩gwe̩lu."
ACT,27,29,"Oñ abu kʼa railo tode̩gba kʼa awa nʼokuta ma mʼanga me̩le̩ ko lʼo̩kpu o̩ko̩ tef omi, ma gule kʼo̩jo̩ ki hika ñwa."
ACT,27,30,"Ama abu kʼamagwo̩ko̩ feju ku ma ra kwef o̩ko̩, ku ma tʼo̩ko̩ e-kekele no̩ wane̩ tef ohimini, ma chukpa dabe̩ne̩ ku ma che ku ma dʼanga lʼo̩gba o̩ko̩ tef omi."
ACT,27,31,"Po̩l ka ñw agboji amisoja ogume̩lu le̩ kpʼamisoja onugo kakini, Iche̩wñ kʼabo-i ma jo̩ ef o̩ko̩ ye̩e̩ n, ma neke jadu me̩ n."
ACT,27,32,"E̩gbale̩ amisoja mʼiku o̩ko̩ kekele le̩ ko̩da rinyo̩, oñ ma tʼo̩ no̩ kʼi wane̩."
ACT,27,33,"Oñ abu kʼo̩jo̩ ache ki ñwa, Po̩l dʼugbe̩do̩ ñw ma kʼo̩chaka-ma ki jʼuje̩wñ; i kakini, Eñini-i chʼo̩jo̩ e̩ke̩gwe̩le̩ ku me̩ jʼef ide ede, ku me̩ ma je̩ e̩wñ du n."
ACT,27,34,"Tod e-kide̩ narodubʼume̩ ku me̩ gbʼuje̩wñ ku me̩ je̩, tod e-kide̩ dʼef ujadu o̩la-me̩, todu iloji okate alenyo̩ kwʼoji e̩ne̩ du ef ume̩ n."
ACT,27,35,"Oñ abu kʼi fʼe-kide̩ ka kʼi laño̩ mʼakala gba, i fʼO̩jo̩ gwa eju-ma chaka, oñ abu kʼi mʼu bu i chane̩ eje̩."
ACT,27,36,"Tak abu kʼe̩do̩-ma chaka lewane̩, ama ño̩ mʼuje̩wñ gba ge̩."
ACT,27,37,"O̩chaka-wa kʼa la jʼef o̩ko̩ le̩ chʼonugo, one̩ o̩gwo̩ko̩ nyʼe̩te̩gwa nyoke me̩fa."
ACT,27,38,"Oñ abu kʼuje̩wñ bʼuma jo̩ ma bʼadu o̩ko̩ wane̩, ma kʼo̩ka rikpolo nyʼef ohimini."
ACT,27,39,"Tak e̩gba kʼo̩jo̩ muñwa ma mejuma ane̩ kide̩ n; ma muda fʼako-wñ oka li e-kʼi nʼe̩lanyi, taku ma ne̩ku iche̩wñ kʼi jʼache ku ma dʼo̩ko̩ wa mane̩ o̩mo̩."
ACT,27,40,"Taku ma fʼanga-ma ko̩da ma tʼo̩ no̩ jʼef ohimini, e̩gbakate le̩ ma mʼiku oche ki aña o̩ko̩ o̩na bulo̩, ma mu lemo̩ e-o̩gba du nyate̩ ñw afu, ma mʼo̩wo̩ etʼo̩ba du."
ACT,27,41,"Ama abu ku ma lewa ade ohimini meji, ma fʼo̩ko̩ gwa jʼamane̩; tak abu kʼo̩gba-wñ fʼane̩ mu i kwogugu i chiche̩ ge̩ n, ama uwe̩do̩ akpoli mʼo̩kpu o̩ko̩ guche̩."
ACT,27,42,"Oñ amisoja neku todu ku ma ki fʼame̩namu kpa, tode̩gba kʼe̩ne̩ du ef uma agwʼomi kʼi ara."
ACT,27,43,Agboji amiso̩ja ogume̩lu le̩ muda neku kʼi fu Po̩l jadu i fʼo̩na kpanyʼibe ku ma lo le̩; oñ i je̩ ñw abo ku ma meju egwʼomi ku ma kʼo̩la-ma ro̩ rʼomi ku ma nyʼane̩pe̩te̩ ejodudu.
ACT,27,44,"Tak abo ki bo̩, iche̩ka-ma jʼoj akatakpo, iche̩ka la jʼoj e̩wñ ki kwʼef o̩ko̩, abe̩le̩ ma fʼo̩chaka-ma jadu rʼane̩."
ACT,28,1,Oñ abu kʼa mufu tane̩ e̩gbale̩ tak a ma ka ku ma do̩ ala le̩ ko̩ Me̩lita.
ACT,28,2,"Tak eche̩do̩ kʼamakagudo̩gudo̩ o̩mo̩ che̩do̩ wa i chʼibe̩te̩ n; todu ma fʼuna ko, oñ ma mʼo̩chaka-wa gbanyi, tod omi ki alo̩ kpʼafu ki akpa."
ACT,28,3,"Oñ abu ku Po̩l mʼotiji ya jo̩ kʼi ako nyʼuna, olijoʼka kwʼef uwñ tod una ki kpa nyʼo̩la oñ i kwomanyʼo̩wo̩-wñ."
ACT,28,4,"Oñ abu kʼamakagudo̩gudo̩ le̩ li e̩la e̩bie̩ne̩ le̩ abu kʼi lo̩ko̩li o̩wo̩-wñ, ma ka ñw o̩la-ma kakini, I chʼomune̩ n, akpone̩ e̩ne̩-i che, dagba ma fu jadu kwʼef ohimini, o̩kpakpa aje̩ ñw u adeju n."
ACT,28,5,"Tak i fʼe̩la e̩bie̩ne̩ le̩ miejo tef una, i la chʼo e̩bie̩ne̩ du n."
ACT,28,6,"Ama ma jʼaneju e̩gba kʼi awu abe̩k i aleane̩ achigili kʼi aku, ama abu ku ma jʼaneju gbogbogbo ku ma li kʼe̩wñ du ma chʼo n, ma mʼalu-ma rida oñ ma ka kʼo̩jo̩ʼka de̩."
ACT,28,7,"Ame̩ru o̩wo̩ o̩mo̩ le̩ ane̩ uche̩ e̩nuto̩gba ala le̩ de̩, odu e̩ne̩ le̩ ko̩ Publius; i mʼuwa gba ru unyi-wñ ache̩-do̩ wa o̩jo̩ me̩ta."
ACT,28,8,"Oñ abe̩le̩, ata Publius dachi, afu kpʼatini mʼowñ ne̩ gaga. Po̩l mugudu nyʼugbo-wñ, oñ i fʼadua che oñ i mʼo̩wo̩-wñ du nʼo, i fʼo̩ga-wñ che kpa."
ACT,28,9,"Tak abu kʼe-le̩ wache, abo ku ma nʼe̩gbo o̩la kibo̩ ef ala le̩ lewa, oñ i fʼo̩ga-ma che."
ACT,28,10,Abo le̩ ño̩ bumo̩ wa nana tak e̩gba kʼa tʼo̩ko̩ alo ma mʼe̩wñ kʼeku-wñ aku wa ko ñw a.
ACT,28,11,"Oñ abu kʼochu-wñ jo̩ e̩ta, a kwotʼo̩ko̩ e-Ale̩kisandria e-kʼi jʼo̩jo̩ uwo ugbo ala le̩, e̩wñ ujiwe o̩ko̩ le̩ che Ukpejima."
ACT,28,12,Tak abu kʼe-le̩ mʼuwa ko wa Sarakius a gugu o̩mo̩ o̩jo̩ me̩ta.
ACT,28,13,"Akwʼo̩mo̩ a dagbala wa Re̩ge̩um; oñ a fʼoluʼka le̩, tak afu chane̩ eju kwʼo̩pata o̩gane̩, oñ o̩jo̩ ekeji-wñ a lewa Puteoli."
ACT,28,14,"Oñ abu kʼa fʼamo̩maye li o̩mo̩, ma rodubʼuwa kʼa bʼuma gugu o̩jo̩ mebie. Abe̩le̩ tak a lewa Rom."
ACT,28,15,"Abu kʼamo̩maye le̩ gbʼinabali-wa ma kwʼo̩mo̩ ledo wa gbogbo wa Aja Apius, kpʼUto̩je̩ Me̩ta; abu ku Po̩l fejudo ma, i fʼO̩jo̩ gwa, oñ i fʼe̩do̩ ne̩."
ACT,28,16,Oñ e̩gba kʼa mugudu tef ewo Rom agboji amisoja ogume̩lu le̩ je̩ ñw Po̩l kʼi gugu e-wñ ojoji kpʼisoja kʼi adide owñ.
ACT,28,17,"Oñ i leatu e̩gba kʼo̩jo̩ me̩ta jo̩ i fʼabo ku ma chʼamuto̩gba ef amaJu do̩ wa jʼugboʼkate; oñ abu ku ma lewa jo̩ i ka ñw ma kakini, Amo̩maye-mi aboke̩le̩, abu kʼomi ma chaka chʼe̩wñ du agwunyʼamone̩-wa kpʼe̩wñ o̩gu amata-wa n, oj agba u de̩ kwo Je̩rusale̩m oñ ma dʼumi ñw abo Rom."
ACT,28,18,"Abo le̩ fʼili ajo-mi gwa, ma la neku etʼumi no̩, todabu kʼe̩wñ du kʼu che ku ma du mi kpa ma dʼef umi n."
ACT,28,19,"Ama abu kʼamaJu mʼubi dagbʼe-le̩, i mud otila ñw mi kʼu chʼapili nyʼo̩gba Sisa; i cheka kʼomi nʼe̩wñ kʼu nagwajo̩ nʼabo ichi-mi n."
ACT,28,20,Todule̩ e̩te̩ udo̩ kʼu do̩ me̩ chʼutodu kʼu li eju-me̩ kʼu ko̩la ñw me̩. Todu e̩wñ ukibeno e-abo Israe̩l oñ igbaligba kide̩ wenyʼumi-i.
ACT,28,21,"Oñ ma ka ñw u kakini, Awa la gbʼo̩takada o̩la-we̩ kwo Judia n, e̩ne̩ du ef amo̩maye le̩ la wa ka ñw a n, ma la ko̩la e̩wñ bibi du nyʼe̩ n."
ACT,28,22,"I la nyo̩ wa eju kʼa gbo̩ ibe e̩wñ kʼi dʼef uwe̩ alu-we̩, todu i chʼe-o̩la uche̩ ki date̩-i, a chema ka ku ma mʼubi dagbʼo ugbo du."
ACT,28,23,"Oñ abu ku ma fʼo̩jo̩ da ñw u amone̩ ño̩ wa ef uru ugbo-wñ tule. I fʼo̩la le̩ kajane̩ ñw ma, i gba ojane̩ O̩jo̩ ibenu nyo̩nyo̩, i nʼo̩lo̩da Mose̩s kpʼamakache̩ tʼuma eju gu ugbo e̩wñ Jisus kwʼodudu gbogbo wʼane̩."
ACT,28,24,"Abo iche̩kibo̩ la dʼo̩la kʼi ka le̩ rʼochochi, iche̩ka la ko̩ eke̩do̩nʼo."
ACT,28,25,"Oñ abu kʼibe-ma chʼojoji kpʼo̩la-ma ma kwʼo̩mo̩ le, abu ku Po̩l fʼo̩laʼka ka: i kakini, Afu Kiafo̩ fʼo̩la o̩me̩me̩le̩ ka lef Aizaya akache̩ ñw amata-me̩ kakini,"
ACT,28,26,"E̩ nalo tʼugbo amone̩ kide̩ kʼe̩ ka kakini,"
ACT,28,27,"Todu e̩do̩ amone̩-i mud e̩do̩ agbo̩go̩,"
ACT,28,28,Todule̩ ame̩ ki ma ka ku ma fʼujadu O̩jo̩ kpe̩ nyʼugbo abo uche̩ichi me̩; ama la agbo.
ACT,28,29,"Tak abu kʼi fʼe̩wñ kide̩ ka amaJu kwʼo̩mo̩ le ma, ma nʼiñwa nana aje̩ kpʼo̩la-ma.]"
ACT,28,30,"Po̩l la gugu ef unyi kʼowñ onugo faya le̩ o̩do̩ meji odukulu, i la yo̩ ñw abo du ku ma wʼugbo-wñ,"
ACT,28,31,"i la nʼakoya ojane̩ O̩jo̩ ata, i la nʼeju e̩gbo kʼone̩ o̩la e̩wñ du ki jʼugbo Ondu Jisusi Kraist, e̩ne̩ du la fʼu naba n."
ROM,1,1,"Po̩l, adu Jisus Kraisti, e̩nukpuche̩ lugbo edo̩ ku ma do̩, ku ma fʼu date̩ ñw Uche̩nyo̩ O̩jo̩,"
ROM,1,2,kʼi kʼo̩la-wñ tane̩ o̩gbo̩gba lef amakache̩-wñ ef o̩takadu O̩la kiafo̩.
ROM,1,3,Owñ chʼo̩la O̩ma-wñ kʼi wate̩ kwef ugbe̩ Defid lo̩na o̩re̩la.
ROM,1,4,"Ma fʼu jiwe ka kʼO̩ma e-O̩jo̩ ef ukpahiu lo̩na Afu e-efo̩, kwef udajikwane̩ e-abo ki ku, owñ che Jisus Kraisti, Ondu-wa."
ROM,1,5,Lef uwñ a mʼufe̩de̩nyo̩ kpʼuko̩lo̩ uche eje̩ gba todu kʼegbʼo̩la e̩do̩ ekono gbo̩ ki do̩mo̩ ef abo uche̩ichi du tod odu-wñ.
ROM,1,6,"Ame̩ ño̩ jʼef uma, ame̩ ku me̩ chʼabo udo̩ e-Jisus Kraisti."
ROM,1,7,"Omi Po̩l le̩, tʼugbo abo du ku ma jo̩ Rom ku ma chʼabo ufe̩do̩ O̩jo̩, abo udo̩ ku ma chʼabo kiafo̩. Ufe̩de̩nyo̩ kpʼure̩do̩ ki dʼugbo me̩ kwʼugbo O̩jo̩ Ata-wa kpai Ondu Jisus Kraisti."
ROM,1,8,"Ejodudu nagwʼO̩jo̩-mi ugwa lefu Jisus Kraisti todu me̩ chaka, todabu ku ma jʼadʼinabali e̩do̩ ekono-me̩ kpogo ugbo du ile̩-i."
ROM,1,9,Todu O̩jo̩ kʼu nache ef afu-mi ef uche̩nyo̩ O̩ma-wñ chʼe̩nibenu-mi alu kʼomi ma kpeke chʼarewa-me̩ n.
ROM,1,10,E̩gba du ef adua-mi narodubʼO̩jo̩ ka kʼiche̩wñ ki dʼowñ e̩do̩ ki nʼugbo kʼule̩ ki ra ñwu mi kʼu nawʼugbo me̩ ubi ane̩-i.
ROM,1,11,"Todu eju ache mi kʼu li me̩ todu kʼu fʼe̩wñ ele ufe̩de̩nyo̩ e-afuʼka kpe̩ ñwu me̩, kʼi fʼume̩ e̩re̩ nyane̩;"
ROM,1,12,"owñ che, kʼomi kpai ame̩ ki nʼugbe̩do̩ ef ume̩ lef e̩do̩ ekono e̩ne̩ne̩ne̩ne̩, tʼe-me̩, tʼe-mi."
ROM,1,13,"Amo̩maye, i dʼumi e̩do̩ kʼame̩ ki chʼugbodu-wñ n, todu u te̩tañwʼibe-mi tane̩ o̩gbe̩nugbe̩ kʼu nawʼugbo me̩, todu kʼu ño̩ nʼe̩ro ef ume̩ dab ef abo uche̩ichi ki bo̩. Ma muda kpʼo̩na nyʼumi gbogbo tʼeñini-i."
ROM,1,14,"U chʼe̩no̩me̩ amaGrik, kpʼabo ku ma kʼagudo̩gudo̩, kpʼamanibe, kpʼabo ku ma ma nʼibe n."
ROM,1,15,Abe̩le̩ alu du ki de̩ ugbo e-mi ibe-mi de̩ kolo kolo kʼu najʼuche̩nyo̩ rʼame̩ ku me̩ jo̩ Rom ge̩.
ROM,1,16,"Todu nachʼanyo̩ Uche̩nyo̩-i n. Todu owñ chʼukpahiu O̩jo̩ tef ujadu ñw e̩ne̩ du ki ake̩do̩nʼo, tʼe̩ne̩ Ju ejodudu kpʼe̩ne̩ Grik ge̩."
ROM,1,17,"Todu efuwñ o̩kpakpa O̩jo̩ chʼe̩bite̩ kwef e̩do̩ ekono tef e̩do̩ ekono. I dabalu ku ma ko̩ tane̩ kakini, E̩no̩kpakpa la adeju kwef e̩do̩ ekono."
ROM,1,18,Tod uwe̩do̩ O̩jo̩ chʼe̩bite̩ kwʼefojale kʼi noji eko̩ ekpe̩do̩rʼO̩jo̩ kpʼuji amone̩ du ku ma mʼochochi ne̩ gaga ef uji.
ROM,1,19,Todu e̩wñ O̩jo̩ kʼone̩ ma tejugede ef uma; todu O̩jo̩ dʼu tejugede ñwu ma.
ROM,1,20,"Todu e̩wñ e-wñ ki ma jʼali n, akwʼe̩gba ku ma nyi ile̩-i ma li foo me̩. Ma nʼibe-wñ lef e̩wñ kʼi che te̩, tʼukpahiu-wñ e-ogbegbele̩ tʼe̩wñ O̩jo̩-wñ, kʼama ki we enʼe̩wñ ku ma aka gbʼo̩la-ma te̩."
ROM,1,21,"Todu abu ku ma chema O̩jo̩ ma bʼukpe̩ ojima e-O̩jo̩ mʼo̩ n; ma la gwʼo̩ ugwa n; chai ibe ma kpe̩ tinyo̩ ofofo, oñ e̩do̩-ma ki ma nʼeju ene̩ n kwochubi."
ROM,1,22,Abu ku ma jʼaka ku ma che̩nʼibe ma mud ame̩ne̩fule̩fu.
ROM,1,23,"Ma la mʼojima O̩jo̩ ki ma achile̩che̩ n du kpailo̩ e̩wñ ki dab ojibo one̩ ki achile̩che̩, kpʼe-ame̩we̩ kpʼame̩la abe̩re̩me̩le̩ kpʼe-ame̩wñ ki afa ane̩pe̩te̩."
ROM,1,24,"Todule̩ O̩jo̩ fuma turʼiwa ef e̩ño̩ e̩wñ kʼe̩do̩-ma ache, kʼama ki chi año̩la-ma ukata ef uma:"
ROM,1,25,"ama ku ma mʼochochi O̩jo̩ du kpailo̩ o̩lemi le̩, ku ma la diba ñw e̩wñ kʼO̩jo̩ nyi ku ma laño̩ che tʼe-ku ma che ñw e̩ne̩ ki nyi e̩wñ le. Owñ ki nele ogbegbele̩. Ami."
ROM,1,26,"Lef e-le̩ O̩jo̩ fʼuma turʼudo̩laga e̩wñ ki achʼone̩ ukata eche; todu i chaka chʼabobule̩, ma fʼe̩wñ ki chʼukpe̩ ku ma che rida tef e̩wñ ki ma chʼukpe̩ kʼone̩ ache n."
ROM,1,27,"Abe̩le̩ ge̩, abu kʼaboke̩le̩ tʼe̩wñ ki chʼukpe̩ ku ma che kpʼabobule̩ no̩, e̩ño̩ o̩la-ma filichi nyʼuma o̩la oñ aboke̩le̩ kwoche e̩wñ anyo̩ kpʼaboke̩le̩. Ma la dabi gba uro̩me̩ ki chʼukpe̩ ela ku ma la ef o̩to̩to̩la-ma."
ROM,1,28,"Oñ alu ku ma ko̩ eñwa ki nyo̩ ku ma nʼO̩jo̩ ef e̩wñ ku ma ama, O̩jo̩ la fʼuma turʼibe ki ko̩ eñwa e̩wñ ru, ku ma nache e̩wñ ki ma chʼeju-wñ n."
ROM,1,29,Uji du che̩ko̩ ef uma kpai e̩wñ bibi kpʼejufufu kpʼe̩bie̩ne̩. Ma che̩ko̩ tiili ñw ulie̩na kpʼone̩ ekpa kpʼaro̩ kpʼo̩gwo̩ kpʼe̩bie̩ne̩ efu. Ma chʼamaka ye̩ye̩ nyʼone̩;
ROM,1,30,"ma chʼamachʼakpabie̩ one̩ kpʼamachulaka O̩jo̩ kpʼamake kpʼabo ku ma hio̩la-ma ne kpʼamabuba kpʼabo ku ma ñwʼofili e̩bie̩ne̩ tito̩, ma ko̩ egbʼo̩la abo ku ma bi ma gbo̩;"
ROM,1,31,"eju-ma ne̩ n, ma fʼalo ku ma kpe̩ bie̩, abo-ma wo̩ ma eju n, ame̩nukpe̩do̩ ma che."
ROM,1,32,"Abu kʼabo-i chaka ma oji ajo̩ o̩kpakpa e-O̩jo̩ kʼi kakini, Abo ku ma jʼef e̩wñ abe̩-i eche bʼeku jo̩, i chʼeche ma che kate n, ma laño̩ je̩nyu ñw abo ku ma jʼef e̩wñ-i ache ge̩."
ROM,2,1,"Todule̩ uwe̩ nʼe̩wñ kʼuwʼaka gbʼo̩la-we̩ te̩ n, uwe̩ one̩, e̩ne̩ duu ki akpʼoji ajo̩: todu ef e̩wñ kʼe̩ kpʼoji ajo̩ e̩nomune̩, e̩ kpʼo̩la-we̩ abi; todu uwe̩ kʼe̩ kpʼoji ajo̩ nʼe̩wñ le̩ gbage̩de̩ ache."
ROM,2,2,A la chema ka kʼabi kʼO̩jo̩ akpa alʼo̩na ochochi wa abʼabo ku ma jʼache e̩wñ abe̩-i oji ma.
ROM,2,3,"Uwe̩ one̩, kʼe̩ kpʼabo ku ma nʼe̩wñ abe̩-i ache abi, kʼuwe̩ onugo la che e̩wñ le̩, e̩ fulo ka kʼuwe̩ afu tane̩ bʼajo̩ O̩jo̩ te̩?"
ROM,2,4,Abe̩k uwe̩ adʼunana umo̩la-wñ kpai o̩wo̩ kʼi damʼuwe̩ kpai e̩do̩-wñ kʼi je̩ rʼo̩che̩ke̩ne̩? E̩ ma ka kʼumo̩la O̩jo̩ anʼuwe̩ nyʼugbo uribeda n?
ROM,2,5,"Ama alu kʼe̩do̩-we̩ chʼe̩ji, ki ma nʼuribeda n, uwe̩ afe̩do̩ uwe̩do̩ tane̩ ñw o̩la-we̩ tod o̩jo̩ uwe̩do̩ ki chʼo̩jo̩ kʼajo̩ o̩kpakpa O̩jo̩ abite̩."
ROM,2,6,I adu ñw e̩ne̩ne̩ne̩ne̩ koji alu kʼuko̩lo̩-wñ de̩.
ROM,2,7,I adʼiñmi ogbegbele̩ ñw abo ku ma feju ojima kpʼubumo̩ kpʼewe echile̩che̩ lugbo uko̩lo̩ e̩nyo̩ ku ma fe̩do̩ lichi ache.
ROM,2,8,"I adʼuwe̩do̩ kpʼuke̩do̩fulu ñw abo ku ma tene aida, ku ma la ko egbʼochochi gbo̩, ku ma muda agbʼo̩la uji gbo̩."
ROM,2,9,"O̩pe̩cha kpʼuwa adʼoji onugo one̩ du ki nʼuko̩lo̩ e̩bie̩ne̩ ache, tʼe̩ne̩ Ju ejodudu kpʼe̩ne̩ Grik ge̩."
ROM,2,10,"Ama ojima kpʼubumo̩ kpʼure̩do̩ muda ado̩mo̩ ñw e̩ne̩ du ki achʼuko̩lo̩ e̩nyo̩, tʼe̩ne̩ Ju ejodudu kpʼe̩ne̩ Grik ge̩;"
ROM,2,11,todu O̩jo̩ nʼe̩nejuma n.
ROM,2,12,"Todu aluka one̩ du ku ma ma nʼo̩lo̩da n ku ma dure, dagba o̩lo̩da ma de̩ n, ma alenyo̩ kpo̩. Oñ aluka one̩ du ku ma dure ef o̩lo̩da, ma akajo̩ ma lef o̩lo̩da."
ROM,2,13,"Todu i chʼabo ku ma gbʼo̩lo̩da nyeti chʼo̩kpakpa ugbo O̩jo̩ n, chai abo ku ma ache e̩wñ kʼo̩lo̩da ka oñ ma adale ñwu ma."
ROM,2,14,"Todu e̩gba du kʼabo uche̩ichi ku ma ma nʼo̩lo̩da n gʼibe efu-ma ache e̩wñ o̩lo̩da, abo-i ma chaka nʼo̩lo̩da n, ma chʼo̩lo̩da ñw o̩la-ma,"
ROM,2,15,"Ma du ñe̩ña ka kʼuko̩lo̩ o̩lo̩da che̩ko̩ rʼef e̩do̩-ma, akone̩o̩la ki dʼefu-ma agbʼo̩ ibenu, oñ ibe ku ma kpe̩ kpʼomune̩ agwajo̩-nʼuma cho̩kpo̩ni i aka e̩wñ ki chi."
ROM,2,16,O̩jo̩ kʼO̩jo̩ akajo̩ e̩wñ umaja e-amone̩ lefu Jisus Kraisti likpa alu kʼUche̩nyo̩-mi ka.
ROM,2,17,"I muda che̩wñ kʼuwe̩ kʼodu Ju kʼe̩ la kwotanʼo̩lo̩da añmi kʼe̩ la dʼO̩jo̩ buba,"
ROM,2,18,"kʼe̩ la chema e̩wñ ki dʼowñ e̩do̩, kʼe̩ la fʼe̩wñ ki nyo̩ tule ñwa rʼojoji kʼe̩ la aje̩nyu ñw u abu ku ma nʼalu akʼuwe̩ kwef o̩lo̩da le̩,"
ROM,2,19,"kʼe̩ la ke̩do̩no ka kʼuwe̩ onugo chʼaña amafeju o̩na, kpʼugane̩ ñw abo ku ma jʼef e̩chubi,"
ROM,2,20,"kpʼe̩ne̩ ki ane̩ ame̩nidada kpʼako̩ amome̩kpa e̩wñ, abu kʼe̩ chenʼuwo̩li alu kʼe̩wñ-ema kpʼochochi de̩ ef o̩lo̩da le̩."
ROM,2,21,"Todule̩ uwe̩ kʼe̩ kʼe̩ne̩ omune̩ o̩la, uwe̩ akʼo̩la-we̩ n? Uwe̩ kʼe̩ tʼakoya ka kʼone̩ ki joji n, uwe̩ ajoji?"
ROM,2,22,"Uwe̩ kʼe̩ ka kʼone̩ ki che̩ño̩ya n, uwe̩ ache̩ño̩ya? Uwe̩ kʼe̩ hihie̩ne̩ ode, uwe̩ añʼane̩ kwef unyi-wñ?"
ROM,2,23,"Uwe̩ kʼe̩ dʼo̩lo̩da buba, lef echada kʼe̩ chada o̩lo̩da e̩ chʼO̩jo̩ ukata?"
ROM,2,24,"Todu ame̩ chʼe̩wñ kʼama dʼodu O̩jo̩ te̩ achʼakpabie̩-wñ ef abo uche̩ichi, alu ku ma ko̩ nyʼo̩takada le̩."
ROM,2,25,"Todu iche̩wñ kʼe̩ nʼe̩wñ kʼo̩lo̩da ka ache, mak e̩pi eda chenʼile mana. I muda che̩wñ kʼe̩ chʼe̩ne̩ ki achʼachada o̩lo̩da mak e̩pi eda-we̩ mud e̩pi odukulu."
ROM,2,26,"Todule̩ iche̩wñ kʼe̩ne̩pi odukulu ade e̩wñ o̩kpakpa o̩lo̩da, ma alʼe̩pi odukulu-wñ rʼe̩pi eda n?"
ROM,2,27,Oñ e̩ne̩ kʼitaligba-wñ chʼe̩nʼe̩pi odukulu kʼi che e̩wñ teju o̩lo̩da akʼajo̩ we̩ n? Uwe̩ kʼe̩ nʼolubutu kpʼe̩pi eda kʼe̩ chʼachada o̩lo̩da le̩.
ROM,2,28,Todu i chʼe̩ne̩ ki tejugede ofo che Ju n. E-ki tejugede ef o̩re̩la ofo la chʼe̩pi eda n.
ROM,2,29,"Chai e̩ne̩ ki chemaja efu-wñ chʼe̩ne̩ Ju. E̩pi eda la chʼe-e̩do̩, ef afu, i chʼef olubutu ofo n; e-kʼe̩te̩ eñwulo̩ ñw u ma chʼone̩ n, chai O̩jo̩."
ROM,3,1,Mak ugbo e̩tule e̩ne̩ Ju de̩ ta? abe̩k e̩wñ chʼile e̩pi-eda ke?
ROM,3,2,"I chenana alu du, ejodudu-wñ de̩: ama chʼabo ku ma ke̩do̩no ma ku ma mʼomu kʼO̩jo̩ ka ko ñwu ma."
ROM,3,3,"Todu i dagba aboʼka ko̩ eke̩do̩no fa? Eke̩do̩no ku ma ko̩ eke̩do̩no, e-le̩ aje̩ ñw e̩do̩-ekono e-O̩jo̩ gbogili te̩?"
ROM,3,4,"O̩jo̩ ki kpo̩na: O̩jo̩ ki mud e̩nochochi, kʼone̩ du ki mud e̩nolemi; dabalu ku ma ko̩tane̩ kakini,"
ROM,3,5,"Ama iche̩wñ kʼuji-wa adʼo̩kpakpa O̩jo̩ dago pee, ab a ka ke? O̩jo̩ ki adʼuwe̩do̩ wa chʼe̩nuji? (Alu kʼone̩ aka oñ naka-i.)"
ROM,3,6,O̩jo̩ ki kpo̩na: cho̩kpo̩ni ab O̩jo̩ ale kʼi akajo̩ abile̩ ke?
ROM,3,7,"Ama iche̩wñ ki chelʼef olemi e-mi oñ ochochi O̩jo̩ chʼo̩be̩le̩ke̩te̩ jo̩ kʼi chʼojima ñw u, e̩wñ chi ku ma ñʼakajo̩ mi dabe̩ne̩ kʼomi chʼe̩nadure ta?"
ROM,3,8,"E̩wñ chi kʼa ma ache alu ku ma chakpabie̩ wa le̩ n? kʼaboʼka ta aka kʼawa aka kakini, Awa ki chʼe̩wñ e̩bie̩ne̩ kʼe̩wñ e̩nyo̩ ki wa. Abi ku ma akpa abo le̩ chʼeju-wñ!"
ROM,3,9,"E̩wñ le̩ ta? A nyo̩ tule? O̩da, a tule oke n; todu a gwuno amaju kpai amaGrik o̩gbo̩gba le̩ ka kʼo̩chaka-ma jʼef o̩wo̩ adure,"
ROM,3,10,"i dʼalu ku ma ko̩tane̩ le̩ kakini,"
ROM,3,11,"e̩ne̩ kʼeju-wñ ne̩ do̩mo̩ n, e̩ne̩ ki afeju O̩jo̩ do̩mo̩ n."
ROM,3,12,"O̩chaka-ma muna tiba me̩,"
ROM,3,13,"Ef o̩fa-ma chʼoji ki che̩bite̩,"
ROM,3,14,alu abo-i che̩ko̩ ñw ama ena kpai o̩la ki alukoko̩.
ROM,3,15,E̩re̩-ma chele̩ ñw e̩bie̩ edafo;
ROM,3,16,e̩kpʼe̩wñ fo̩ kpai ubie̩ dʼej o̩na-ma du;
ROM,3,17,ma mema o̩na ure̩do̩ n.
ROM,3,18,Eju-ma kado ailo O̩jo̩ n.
ROM,3,19,"A la chema kakini, e̩wñ du kʼo̩lo̩da aka, i ako̩la ñw abo ku ma jʼef o̩lo̩da; todu kʼoli ki kwotʼamone̩ du alu, ku ma ki do̩ abile̩ du ajo̩ ñw O̩jo̩."
ROM,3,20,Todu i nʼo̩re̩la du ki ajale eju-wñ kwef uko̩lo̩ o̩lo̩da eche n; todu adure ema lʼef o̩lo̩da wa.
ROM,3,21,"Ama fai lubi o̩lo̩da ma mʼo̩kpakpa e-O̩jo̩ dute̩ ejugede me̩, o̩lo̩da kpai amakache̩ la gbʼo̩ ibenu;"
ROM,3,22,owñ chʼo̩kpakpa e-O̩jo̩ ki lʼef e̩do̩ ekono Jisus Kraisti tugbo abo du ku ma ke̩do̩no; todu i nʼojoji ojoji n;
ROM,3,23,"todu e̩ne̩ du dure, ma la nyaru ojima O̩jo̩;"
ROM,3,24,"ma du ufe̩de̩nyo̩-wñ dale ñwu ma ele-ofofo lʼef ugbone̩tane̩ ki dʼefu Kraisti Jisus,"
ROM,3,25,"owñ kʼO̩jo̩ dudago o̩gba kʼi chʼe̩wñ-unyie̩do̩, lef e̩do̩ ekono, ef e̩bie̩-wñ, kʼi du o̩kpakpa-wñ ñe̩ña, todu eduba ku ma dʼadure ku ma che akwoubi le̩ ba ñwu ma, ef e̩do̩ kʼO̩jo̩ je̩;"
ROM,3,26,"kʼi dʼo̩kpakpa-wñ ñe̩ña adiko ojoluñini, kʼowñ ki chʼe̩no̩kpakpa, kʼi lañʼachʼe̩ne̩ ki adale ñw e̩ne̩ ki dʼef e̩do̩ ekono Jisus."
ROM,3,27,"Todule̩ ugbo ebuba-wñ de̩ ta? Ma fʼo̩na kpanyʼu. Lef o̩lo̩da e̩wñ? E-uko̩lo̩? O̩da, chai lef o̩lo̩da e-e̩do̩-ekono."
ROM,3,28,Todu a fu lo ka ku ma adale ñw one̩ ef e̩do̩ ekono ubi uko̩lo̩ o̩lo̩da o̩ioji.
ROM,3,29,"O̩jo̩ chʼe-amaju kate abe̩? I ño̩ chʼe-abo uche̩ichi n? I-i, i chʼe-abo uche̩ichi kpo̩fo̩;"
ROM,3,30,abu kʼO̩jo̩ ki adale ñw e̩pi-e̩da kwef e̩do̩ ekono kʼi lañʼadale ñw e̩pi-odukulu lef e̩do̩ ekono chʼokate.
ROM,3,31,Mak a je̩ ñw o̩lo̩da gbogili te̩ lef e̩do̩ ekono de̩ ke n? O̩jo̩ ki kpo̩na! Chai eko̩ dago oñ a akʼo̩lo̩da dago-i.
ROM,4,1,Todule̩ e̩wñ a ka kʼEbraham ata-wa li lo̩na o̩re̩la taa?
ROM,4,2,"Todu iche̩wñ ku ma dale ñw Ebraham kwef uko̩lo̩ kʼi che, i chenʼe̩wñ kʼi adu buba; i muda ne̩ ugbo O̩jo̩ n."
ROM,4,3,"Todu ab O̩takada O̩la O̩jo̩ ka ta? I kakini, Ebraham la ke̩do̩nʼO̩jo̩, oñ ma fʼu lorʼo̩kpakpa ñw owñ."
ROM,4,4,"Ma fʼo̩me̩ ku ma ra ñw e̩ne̩ ki achuko̩lo̩ lo̩na ufe̩do̩-e̩nyo̩ n, chai lo̩na o̩me̩ eje̩."
ROM,4,5,"Ama e̩ne̩ ki ma chuko̩lo̩ n, kʼi muda ake̩do̩no E̩ne̩ ki adale ñw e̩ne̩ ki ma te̩te̩-kpe̩do̩rʼO̩jo̩ n, ma lʼe̩do̩ ekono e̩ne̩ le̩ rʼo̩kpakpa."
ROM,4,6,"Owñ chʼalu ki Defid ño̩ ka kʼe̩ne̩ kʼO̩jo̩ fʼo̩kpakpa lorʼu ubi uko̩lo̩ eche gbede, i kakini,"
ROM,4,7,"Abo ku ma tʼugbite̩re̩-ma no̩ ñwu ma,"
ROM,4,8,"e̩ne̩ke̩le̩ kʼOndu ma jʼalo adure rʼu n, gbede."
ROM,4,9,"Ugbede-i dʼoji abo e̩pi eda? abe̩k i ño̩ dʼoji abo e̩pi-odukulu ge̩? todu a kakini, Ma fʼe̩do̩ ekono Ebraham lorʼo̩kpakpa ñw u."
ROM,4,10,"Mak ab i de̩ ku ma lo-i ta? Ef e̩pi e̩da i de̩? abe̩k ef e̩pi odukulu? I dʼef e̩pi e̩da n, chai ef e̩pi odukulu;"
ROM,4,11,"oñ i mʼujiwe e̩pi-eda gba kʼi chʼuhiuko̩ o̩kpakpa e-e̩do̩ ekono kʼi ne̩ ef e̩pi-odukulu-wñ; kʼowñ ki chʼata abo du ku ma ake̩do̩no ef e̩pi-odukulu, ku ma ki fʼo̩kpakpa loru ñwu ma;"
ROM,4,12,"kʼi ño̩ chʼata e̩pi-e̩da ñw abo ku ma chʼabo e̩pi-e̩da kate n, ma muda ño̩ jʼale ikpa e̩do̩ ekono kʼata-wa Ebraham ne̩ iko e̩pi odukulu-wñ le̩."
ROM,4,13,"Todu o̩la kʼi ka tane̩ ñw Ebraham abe̩k ugbe̩-wñ ka kʼile̩ chʼe̩wñ ogu-wñ kʼi aje̩ le̩ lef o̩lo̩da wa n, chai lef o̩kpakpa e-e̩do̩ ekono."
ROM,4,14,"Todu iche̩wñ kʼabo kʼe̩te̩-ma chʼo̩lo̩da chʼabo ku ma je̩ e̩wñ ogu, mak e̩do̩ ekono-i mud ofofo, o̩la ukatane̩ le̩ ño̩ gbogili te̩."
ROM,4,15,"Todu o̩loda achuko̩lo̩ uwe̩do̩; ama ugbo kʼo̩lo̩da ma de̩ n, i la nʼedaba n."
ROM,4,16,"Lef e-le̩ oñ e̩te̩-wñ chʼe̩do̩ ekono, todu kʼi lo̩na ufe̩de̩nyo̩ owñ chʼutodu kʼo̩la ukatane̩ le̩ ki lonyane̩ ugbo ugbe̩-wñ chaka; kʼi we chʼe-kʼe̩te̩-wñ chʼo̩lo̩da kate, chai e-kʼe̩te̩-wñ chʼe̩do̩ ekono e-Ebraham manyʼu ge̩, owñ le̩ chʼata-wa chaka,"
ROM,4,17,"(i dabalu ku ma ko̩tane̩ kakini, Omi mʼuwe̩ du chʼata abo uche̩ichi wewe) eju e̩ne̩ kʼEbraham ke̩do̩no, owñ chʼO̩jo̩ e-ki adʼiñmi ñw abo ki ku, kʼi año̩ do̩ e̩wñ ki ma do̩mo̩ n dabe̩ne̩ kʼi do̩mo̩."
ROM,4,18,"E̩gba ki ma nʼugbo kʼi akibeno ge̩ n, i kʼe̩do̩nʼo̩la ibe ekono le̩ todu kʼi mud ata abo uche̩ichi wewe; owñ chʼalu kʼo̩la ku ma ka le̩ de̩ kakini, Abe̩le̩ oñ ugbe̩-we̩ ade̩."
ROM,4,19,"I la gwegbo ef e̩do̩ ekono n, i fʼibe tʼaño̩la e-wñ kʼi lekutile̩ (o̩do̩-wñ la dab o̩do̩ ogume̩lu), kpai eku kʼabio̩ma Sara leku te̩."
ROM,4,20,"I la ko̩ eke̩do̩no kʼi ñwa temi temi ugbo o̩la ukatane̩ kʼO̩jo̩ katane̩ ñw u n, ukpahiu-wñ muda nyo̩gba ef e̩do̩ ekono, oñ i nadojima ñw O̩jo̩."
ROM,4,21,"Oñ i chʼo̩gbali e̩do̩-wñ kakini, E̩wñ kʼi katane̩ le̩, i la neke che."
ROM,4,22,Lef e-le̩ oñ ma fʼu lorʼo̩kpakpa ñw owñ.
ROM,4,23,"I la chʼutod owñ kate oñ ma ko̩tane̩ kakini, Ma fʼu loru ñw u n,"
ROM,4,24,"i muda ño̩ chʼutodu e-wa ge̩, awa ku ma che ku ma fʼu loru ñwu wa, owñ chʼawa kʼa jʼake̩do̩no e̩ne̩ ki du Jisus Ondu-wa kwane̩ kwef abo ki ku,"
ROM,4,25,"owñ ku ma mudu ñwu ma mu lef uñwanane̩-wa, ku ma la mʼu du kwane̩ lef ale ku ma da ñw a."
ROM,5,1,"Todule̩ abu ku ma fʼale da ñw a kwef e̩do̩-ekono, a ki nʼure̩do̩ ugbo O̩jo̩ lef Ondu-wa Jisus Kraisti,"
ROM,5,2,"lef uwñ, lʼo̩na e̩do̩ ekono, a ño̩ fʼe̩wñ ki adʼuwa gudu tef ufe̩de̩nyo̩ e-kʼa dago ef uwñ-i ne̩ me̩, a la buba noj ojima O̩jo̩ kʼa kibeno."
ROM,5,3,"I chʼe-le̩ kate n, ama a ño̩ buba ef o̩bata ge̩; abu kʼa chema ka kʼo̩bata anʼe̩do̩ elichi wa,"
ROM,5,4,"e̩do̩ elichi la anʼuje̩nyu wa, uje̩nyu la anʼibe ekono wa;"
ROM,5,5,ibe ekono la achʼone̩ anyo̩ n; todabu ku ma mʼufe̩do̩ O̩jo̩ du danyʼe̩do̩-wa lef Afu Kiafo̩ ku ma du ñwu wa le̩.
ROM,5,6,"Todu e̩gba kʼa chʼame̩ne̩gbo ta, e̩gba kʼiko-wñ lewatu, Kraisti leku tod abo ku ma ma te̩takpe̩do̩rʼO̩jo̩ n."
ROM,5,7,Todu i chakanya tak one̩ jʼaku tod e̩no̩kpakpa; todu ikani one̩ fa do̩mo̩ kʼi anʼe̩do̩ eku tod e̩ne̩nyo̩;
ROM,5,8,"O̩jo̩ muda dʼufe̩do̩ e-wñ dago pee ñw a, kakini, E̩gba kʼa chʼame̩nadure ta, Kraisti leku todu wa."
ROM,5,9,"Todule̩, abu ku ma fʼale da ñw a ef e̩bie̩-wñ fai me̩, mak ejadu ku ma ajadu wa kwo bʼuwe̩do̩ te̩ lef uwñ atule ololo."
ROM,5,10,"Todu iche̩wñ ku ma fʼO̩jo̩ kpai awa kʼa chʼame̩nebi-wñ ño̩ru lef uku O̩ma-wñ, abu ku ma fʼuwa ño̩ru mak ejadu ku ma ajadu wa ef iñmi-wñ ñʼatule ololo:"
ROM,5,11,"i la chʼe-le̩ kate n, a muda ño̩ dʼO̩jo̩ buba lef Ondu-wa Jisus Kraisti, lef uwñ a mʼuño̩ru le̩gba fai me̩."
ROM,5,12,"Tod e-kide̩, alu kʼadure gudu lef e̩ne̩kate wʼef ile̩, kʼuku laño̩ lef adure wa, abe̩le̩ tak uku legudu nyʼugbo amone̩ du, todu o̩chaka-ma dure;"
ROM,5,13,"todu gbogbo tak o̩lo̩da wa, adure dʼef ile̩; ama o̩lo̩da ma do̩mo̩ n, ma lo adure mʼonen."
ROM,5,14,"Uku muda chʼonu akwe̩gba Ade̩m gbogbo wʼe̩gba Mose̩s; i chʼonu abo ku ma ma chaka dure ki bi ada kʼAde̩m je̩ le̩ n, Ade̩m chʼuwo̩li e̩ne̩ ki ache kʼi wa."
ROM,5,15,"I muda chʼalu kʼuñwanane̩ le̩ de̩ oñ ele ufe̩do̩-e̩nyo̩-i de̩ n. Todu iche̩wñ kʼo̩wo̩ one̩ leku tod uñwanane̩ e̩ne̩ kate le̩, mak ufe̩de̩-nyo̩ O̩jo̩ kpai ele ki dʼef ufe̩de̩nyo̩ e-One̩ kate, kʼowñ che Jisus Kraisti le̩, kpo̩rane̩ ñw o̩wo̩ amone̩ tule ololo."
ROM,5,16,"I la dabe̩ne̩ kʼele le̩ lʼef e̩ne̩ ki dure wa n; todu ajo̩ le̩ kwef e̩wñ okate tef abi-ekpa, ama ele ufe̩de̩nyo̩ kwef uñwanane̩ wewe tef ale-eda."
ROM,5,17,"Todu iche̩wñ kʼuñwanane̩ e̩ne̩ kate le̩ je̩ ñw uku chʼonu lef e̩ne̩ʼka le̩, mak abo ku ma mʼufe̩de̩nyo̩ ololo le̩ kpai o̩kpakpa ku ma du chʼone̩ ele gba achʼonu ef iñmi tule, lef e̩ne̩ʼkate kʼowñ che Jisus Kraisti."
ROM,5,18,"Todabe̩le̩ alu kʼabi eje̩ lʼef uñwanane̩ʼka tʼugbo amone̩ du, abe̩le̩ ale eje e-iñmi lʼef o̩kpakpaʼka eche tʼugbo amone̩ du ge̩."
ROM,5,19,"Todu alu kʼo̩wo̩ one̩ mud ame̩nadure lef eko kʼe̩ne̩ʼka ko̩ egbagbo̩, abe̩le̩ o̩wo̩ amone̩ amud ame̩no̩kpakpa lef egbagbo̩ kʼe̩ne̩ʼka le̩ gbagbo̩."
ROM,5,20,"O̩lo̩da la muguduwa todu kʼuñwanane̩ le̩ ki chʼo̩be̩le̩ke̩te̩; ama ugbo kʼadure chʼo̩be̩le̩ke̩te̩ le̩, ufe̩do̩-e̩nyo̩ kpo̩rane̩ ololololo;"
ROM,5,21,"todu kʼalu kʼadure chʼonu ef uku le̩, kʼufe̩de̩nyo̩ ki ño̩ chʼonu abe̩le̩ lef o̩kpakpa tef iñmi ogbegbele̩ lefu Jisus Kraisti Ondu-wa ge̩."
ROM,6,1,Ab a ñʼaka ge̩? A ki ño̩ jʼef adure; alo waa todu kʼufe̩de̩nyo̩ ki mud o̩be̩le̩ke̩te̩?
ROM,6,2,"O̩jo̩ ki kpo̩na! Awa kʼa leku ñw adure, ab a ale kʼa ñʼadeju ef uwñ abajo̩-i ta?"
ROM,6,3,Abe̩k ame̩ ma ka kʼo̩chaka wa ku ma che wa baptism tʼefu Kraisti Jisus i chʼef uku-wñ ma che wa tʼo̩ n?
ROM,6,4,"Oñ ma fʼawa kpai owñ ji lefu baptism tef uku, todu kʼalu ku ma mu Kraisti du dajikwane̩ kwef abo ki ku lef ojima Ata le̩, abe̩le̩ kʼawa ki ño̩ tale ef e-etito̩ e-iñmi."
ROM,6,5,"Todu iche̩wñ kʼawa kpai owñ mud abo ki dama okate ef e̩wñ ki bi uku-wñ, mak abe̩le̩ a la ade̩ ef udajikwane̩-wñ ge̩."
ROM,6,6,"A chema ka ku ma mʼone̩ kʼa che igbele du kamoli manyʼowñ, todu kʼaño̩la e-adure ki gbogili te̩, kʼawa ki we echʼuko̩lo̩ adu ñw adure;"
ROM,6,7,todu e̩ne̩ ki leku mufu tane̩ bʼadure te̩ me̩.
ROM,6,8,"I la che̩wñ kʼawa bo̩ Kraisti ku a ake̩do̩no kakini, a ñʼabʼo̩ deju ge̩."
ROM,6,9,"Todu a chema ka kʼabu ku ma mu Kraisti du dajikwane̩ kwef abo ki ku i ñʼaku ge̩ n, uku laño̩ chʼodu-wñ ge̩ n."
ROM,6,10,"Todu eku kʼi ku, i leku ñw adure onu kate, o̩pioo-wñ de̩; ama edeju kʼi adeju, i adeju ñw O̩jo̩."
ROM,6,11,"Abe̩le̩ ame̩ ki nafʼo̩la-me̩ lo rʼef abo ki ku ñw adure, ku me̩ la adeju ñw O̩jo̩ efu Kraisti Jisus."
ROM,6,12,Todule̩ me̩ ki je̩ ñw adure ki chʼonu ef año̩la-me̩ e-uku-i ku me̩ gbʼe̩ño̩ e̩wñ kʼi ache gbo̩ n.
ROM,6,13,"Me̩ ki la mʼe̩wñ año̩la-me̩ ko jo̩ ñw adure kʼi chʼido̩na uji n; me̩ ki muda kʼonugo o̩la-me̩ jo̩ ñw O̩jo̩, dabe̩ne̩ kʼame̩ kwef uku adeju me̩, ku me̩ la kʼe̩wñ año̩la chʼido̩na o̩kpakpa jo̩ ñw O̩jo̩."
ROM,6,14,"Todu adure achʼodu-me̩ n, todu me̩ jʼef o̩wo̩ o̩lo̩da n, chai ef o̩wo̩ ufe̩de̩nyo̩."
ROM,6,15,E̩wñ le̩ ta? A ki ño̩ dure ukpe̩ kʼa ma jʼef o̩wo̩ o̩lo̩da n chai ef o̩wo̩ ufe̩de̩nyo̩? O̩jo̩ ki kpo̩na!
ROM,6,16,"Ame̩ ma kakini, E̩ne̩ ku me̩ kʼo̩la-me̩ chʼadu jo̩ ñw u ku me̩ gbʼo̩la-wñ gbo̩, i chʼadu e̩ne̩ ku me̩ gbʼo̩la-wñ gbo̩ le̩ me̩ che n? dagba i chʼe-adure tef uku, dagba i chʼe-ugbagbo̩ tef o̩kpakpa?"
ROM,6,17,"O̩jo̩ nʼugwa, todu me̩ chʼadu adure akwoubi, ama me̩ muda mʼe̩wñ ku ma da o̩na nyʼu, kʼi chʼuko̩ o̩la ku ma ko me̩ jo̩ ñw u le̩, gbagbo̩ kpai e̩do̩-me̩ me̩,"
ROM,6,18,"oñ abu ku ma mu me̩ ko jʼane̩ bʼo̩wo̩ adure te̩, me̩ mud amadu ñw o̩kpakpa."
ROM,6,19,"Uko̩la e-one̩ naka, todabu kʼo̩re̩la-me̩ chʼe̩gbo; todu, alu ku me̩ mʼe̩wñ año̩la-me̩ ko chʼadu ñw iwa kpai ugbite̩re̩ tef ugbite̩re̩, abe̩le̩ ame̩ ki namʼe̩wñ año̩la-me̩ ko chʼadu ñw o̩kpakpa fai tef efo̩."
ROM,6,20,"Todu e̩gba ku me̩chʼamadu adure le̩, me̩ jʼef o̩wo̩ o̩kpakpa n."
ROM,6,21,Todule̩ e̩ro e̩wñ me̩ ne̩ e̩gbale̩? I la ache me̩ anyo̩ abajo̩-i todu ukpoji e̩wñ le̩ chʼuku.
ROM,6,22,"Ama fai abu ku me̩ kwotane̩ bʼo̩wo̩ adure te̩ ku me̩ la mud amadu ñw O̩jo̩, me̩ nʼe̩ro-me̩ tef efo̩, ukpoji-wñ la chʼiñmi o̩gbegbele̩."
ROM,6,23,Todu uro̩me̩ adure chʼuku; ele ufe̩de̩nyo̩ e-O̩jo̩ muda chʼiñmi o̩gbegbele̩ efu Kraisti Jisus Ondu-wa.
ROM,7,1,"Amo̩maye, abe̩k ame̩ ma ka kʼo̩lo̩da chʼodu one̩ iko kʼi deju n? todu abo ku ma mʼo̩lo̩da oñ naka ñwu ma-i."
ROM,7,2,"Todu o̩lo̩da fʼonobule̩ ki nʼo̩ko̩ jimanyʼo̩ko̩-wñ gbogbo abu kʼi deju; i muda che̩wñ kʼo̩ko̩-wñ leku, o̩lo̩da e-o̩ko̩-i gbogili te̩ ñw u me̩."
ROM,7,3,"Todule̩, iche̩wñ kʼi fʼe̩ne̩ke̩le̩ omune̩ ne̩ abu kʼo̩ko̩-wñ deju, ma ahi owñ odu ko̩ ajo̩ko̩; ama iche̩wñ kʼo̩ko̩-wñ leku, i kwotane̩ bʼo̩wo̩ o̩lo̩da le̩ te̩ me̩, oñ i ma ño̩ chʼajo̩ko̩ n, dagba i chaka nʼo̩ko omune̩."
ROM,7,4,"Todabe̩le̩, amo̩maye-mi, ma la je̩ ñwu me̩ ku ñw o̩lo̩da lef año̩la Kraisti, kʼame̩ ki mud e-e̩ne̩ omune̩, owñ chʼe̩ne̩ ku ma mudu dajikwane̩ kwef abo ki ku le̩, todu kʼawa ki re̩ro ñw O̩jo̩."
ROM,7,5,"Todu, e̩gba kʼa jʼef o̩re̩la ali udo̩laga e̩wñ adure ki lef o̩lo̩da wa eche, chuko̩lo̩ ef e̩wñ año̩la-wa, kʼawa re̩ro ñw uku."
ROM,7,6,"Ama abajo̩-i o̩lo̩da mugbogili te̩ ñw a, abu kʼa leku ef e̩wñ ki mʼuwa ne̩ gaga le̩; abe̩le̩ oñ awa achuko̩lo̩ adu ef e-etito̩ e-afu, a la che lʼo̩na olubutu igbele le̩ ge̩ n."
ROM,7,7,"Todule̩ ab a aka ta? O̩lo̩da le̩ chʼe̩wñ adure? O̩jo̩ ki kpo̩na. U muda ma ki chʼadure n, chai lef o̩lo̩da le̩; todu i ma chʼabu kʼo̩lo̩da ka kʼuwe̩ ki chejufufu n in, u ma ma ejufufu n;"
ROM,7,8,"ama adure fʼuña ñw o̩la-wñ lef uko̩ ku ma te̩ le̩, oñ i fʼuko̩lo̩ ejufufu du che ef umi, todu, o̩lo̩da ma de̩ n adure leku te̩."
ROM,7,9,"Omi la deju lubi o̩lo̩da e̩gba le̩, ama abu kʼuko̩ ku ma te̩ le̩ lewa adure mudaji, omi la leku;"
ROM,7,10,"oñ u li ka kʼuko̩ ku ma te̩ ki chʼutodu iñmi, e-le̩ chʼutodu uku ñw omi;"
ROM,7,11,"todu adure fʼuña ñw o̩la-wñ lef uko̩ le̩, oñ i mʼumi ibe da, i la fʼumi kpa lef uwñ."
ROM,7,12,"Abe̩le̩ o̩lo̩da afo̩ mana, uko̩ le̩ laño̩ fo̩ ge̩, i chʼo̩kpakpa, i la chenyo̩."
ROM,7,13,"Mak e̩wñ e̩nyo̩ le̩ mud uku ñw omi? O̩jo̩ ki kpo̩na. Adure muda che-i todu ki tejugede ka kʼadure i che, oñ i chʼuko̩lo̩ uku ñw omi lef e̩wñ e̩nyo̩ le̩, todu kʼadure ki mud e̩wñ adure ololololo lef uko̩ ku ma te̩ le̩."
ROM,7,14,"Todu a chema ka kʼo̩lo̩da chʼe̩wñ afu; omi muda chʼe̩wñ o̩re̩la, ma fʼumi ta tef o̩wo̩ adure."
ROM,7,15,"Todu u ma uko̩lo̩ kʼu do̩mo̩ ache-i n; todu i chʼe-ki dʼumi e̩do̩ oñ u dʼef uwñ ache n; chai e̩wñ ulaka-mi, e-le̩ nache."
ROM,7,16,"I muda che̩wñ kʼi chʼe̩wñ ki ma dʼumi e̩do̩ n oñ nache, mak eje̩nyu naje̩nyu o̩lo̩da ka kʼe̩wñ o̩me̩me̩le̩ i che."
ROM,7,17,"I muda chʼomi achʼuko̩lo̩ le̩ fai ge̩ n, chai adure ki dodo ef umi ache-i."
ROM,7,18,"Todu u chema kakini, E̩wñ ki nyo̩ du dodo ef umi n, owñ chʼef o̩re̩la-mi-i, todu edʼe̩do̩ dʼugbo-mi, ama echʼuko̩lo̩ o̩me̩me̩le̩ nyane̩, e-le̩ nʼoji n."
ROM,7,19,"Todu i chʼe̩wñ e̩nyo̩ ki dʼumi e̩do̩, oñ nache n; chai e̩wñ bie̩ne̩ ki ma dʼumi e̩do̩ n, oñ u dʼef uwñ ache."
ROM,7,20,"I muda che̩wñ kʼu nache e̩wñ ki ma dʼumi e̩do̩ n i ño̩ chʼomi achuko̩lo̩ le̩ ge̩ n, chai adure ki dodo ef umi."
ROM,7,21,"Mak o̩lo̩da kʼu nali le̩ de̩ kakini, E̩bie̩ne̩ dʼugbomi, omi ki dʼumi e̩do̩ kʼu che e̩wñ o̩me̩me̩le̩."
ROM,7,22,Todu i chʼe-one̩ ki dʼeje̩f umi i ayo̩ ñw o̩lo̩da O̩jo̩;
ROM,7,23,"u muda ali o̩lo̩da omune̩ ef e̩wñ año̩la-mi ki akʼogu bʼo̩lo̩da e-ibe-mi, kʼi amu mi ef o̩lo̩da adure e-ki dʼef e̩wñ año̩la-mi."
ROM,7,24,"Omi, e̩nubie̩-i! E̩ne̩ agba mi kwef año̩la e-uku-i?"
ROM,7,25,"O̩jo̩ nʼugwa, lefu Jisusi Kraist Ondu-wa. Todabe̩le̩ onugo e-mi nʼibe-mi achuko̩lo̩ adu ñw o̩lo̩da e-O̩jo̩, u muda nʼo̩re̩la-mi achʼadu ñw o̩lo̩da e-adure."
ROM,8,1,Todule̩ i ño̩ nʼabi ekpa abo ku ma jʼefu Kraisti Jisus fa-i ge̩ n.
ROM,8,2,Todu o̩lo̩da Afu e-iñmi efu Kraisti Jisus mʼumi gbatane̩ bʼo̩wo̩ o̩lo̩da e-adure kpai e-uku te̩.
ROM,8,3,"Todu e̩wñ kʼo̩lo̩da ma neke che n, ef e̩gbo̩ kʼi ne̩ lef o̩re̩la, abu kʼO̩jo̩ fʼO̩ma e-wñ onugo kpuche̩ wa ef e̩wñ ki bi o̩re̩la e-adure kʼi chi udu adure, i kpʼadure ef o̩re̩la abi,"
ROM,8,4,"todu kʼe̩wñ o̩kpakpa e-o̩lo̩da ki jo̩ kpa ef awa kʼa ma tale tʼikpa o̩re̩la n, chai tʼikpa Afu."
ROM,8,5,"Todu abo ku ma lʼikpa o̩re̩la adʼibe tʼe̩wñ o̩re̩la, ama abo ku ma lʼikpa Afu adʼibe tʼe̩wñ e-Afu."
ROM,8,6,"Todu ibe o̩re̩la chʼuku, ama ibe e-Afu chʼiñmi kpai ure̩do̩;"
ROM,8,7,"lef e-le̩ oñ ibe o̩re̩la chʼe̩nebi e̩wñ O̩jo̩; todu i chʼe̩kamuhite̩ ñw e̩wñ o̩loda O̩jo̩ n, i la neke che n;"
ROM,8,8,abo ku ma jʼef ore̩la la neke nyo̩ O̩jo̩ eju n.
ROM,8,9,"Ame̩ muda jʼef o̩re̩la n, chai ef Afu, abu kʼAfu O̩jo̩ dodo ef ume̩. I la che̩wñ kʼe̩ne̩ du ma nʼAfu Kraisti n, e̩ne̩ le̩ chʼe̩ne̩-wñ n."
ROM,8,10,"I muda che̩wñ ku Kraisti dʼef ume̩, año̩la leku te̩ lef adure me̩, afu muda chʼiñmi lef e̩wñ o̩kpakpa."
ROM,8,11,I la che̩wñ kʼAfu e̩ne̩ ki du Jisus dajikwane̩ kwef abo ki ku dodo ef ume̩ mak e̩ne̩ ki du Kraisti Jisus dajikwane̩ kwef abo ki ku le̩ ñʼadʼiñmi ñw año̩la-me̩ e-uku-i ge̩ lef Afu-wñ kʼi dodo ef ume̩.
ROM,8,12,"Todabe̩le̩, amo̩maye, ame̩no̩me̩ a che, i chʼo̩re̩la a jʼo̩ o̩me̩ kʼa deju a chʼe̩wñ tʼikpa o̩re̩la n;"
ROM,8,13,"todu iche̩wñ kʼame̩ deju achʼe̩wñ tʼikpa o̩re̩la, maku me̩ che ku me̩ ku de̩; ama iche̩wñ ku me̩ nʼAfu le̩ fʼe̩wñ kʼaño̩la ache che ño̩ che̩ kpa ku, ame̩ adeju."
ROM,8,14,"Todu aluka abo kʼAfu O̩jo̩ ane̩ ma le̩, abo le̩ chʼamo̩ga o̩ma e-O̩jo̩."
ROM,8,15,"Todu i chʼafu e-adu ki aje̩ ñwu me̩ railo oñ me̩ dabi gba n; chai Afu e-ki ako me̩ chʼo̩ma oñ me̩ gba, ef e-le̩ a kwa kakini, Ada, Ata."
ROM,8,16,Afu le̩ onugo abʼafu e-wa gbibenu ka kʼa chʼamo̩ma O̩jo̩;
ROM,8,17,"i la che̩wñ kʼa chʼamo̩ma, mak a ño̩ chʼabo ku ma ajʼe̩wñ ogu-wñ ge̩; a chʼabo ku ma ajʼe̩wñ-o̩gu O̩jo̩, a la abo Kraisti je̩ e̩wñ ogu-wñ; abu kʼawa abʼo̩ chʼo̩bata todu kʼawa ki ño̩ bʼo̩ jʼojima."
ROM,8,18,"Todu u fu lo kakini, O̩bata ki de̩ abajo̩-i bo̩jo̩ ku ma du ñwa ojima ku ma che ku ma bite̩ todu wa n."
ROM,8,19,Todu eju e̩wñ du kʼO̩jo̩ nyi chefe̩rane̩ aneju iko ku ma ako amo̩ga o̩ma O̩jo̩ bite̩.
ROM,8,20,"Todu ibe ekono chʼe̩wñ kʼe̩wñ kʼi chʼe̩nyite̩-i chʼe̩kamuhite̩ ñw ibe̩te̩, i gʼe̩do̩la-wñ che n, chai lef e̩ne̩ ki fu kamuhite̩,"
ROM,8,21,todu ma agba e̩wñ ki chʼe̩nyi te̩ onugo tane̩ bʼo̩wo̩ uko̩lo̩ adu uchile̩che̩ eche te̩ tef omi nʼo̩la-mi e-ojima e-amo̩ma O̩jo̩.
ROM,8,22,"Todu a chema ka kʼe̩wñ du kʼi chʼe̩nyi te̩ jʼafifi, ma jo̩ achefu gbogbo wʼifai."
ROM,8,23,"I la chʼe-le̩ kate n, ama awa onugo kʼa nʼejo̩ga Afu jʼafifi ef o̩to̩to̩la-wa, abu kʼa jʼaneju ku ma ko wa jʼef o̩ga o̩ma le̩, owñ chʼaño̩la-wa e̩gbatane̩."
ROM,8,24,"Todu ma fʼuwa jadu ñw ibe ekono; eju dʼe̩wñ kʼe̩ kibeno, i ño̩ chʼibe ekono de̩-i ge̩ n; todu one̩ fʼe̩wñ li, abile kʼi akibeno aneju-wñ ge̩?"
ROM,8,25,"I muda che̩wñ kʼa kibeno e̩wñ kʼeju-wa ma dʼo ta n, a afe̩do̩lichi aneju e̩wñ le̩."
ROM,8,26,"Alu le̩ ge̩, oñ Afu O̩jo̩ ate̩ko e̩gbo-wa ge̩; todu a mʼema alu ki dukpe̩ kʼa chadua e̩wñ n, Afu le̩ onugo muda nʼifi ki ma jʼaka n afi achologu todu wa,"
ROM,8,27,"oñ e̩ne̩ ki atejane̩ ef e̩do̩ le̩ chema ibe ki dʼef Afu le̩, todu, i achologu todu abo kiafo̩ lo̩na O̩jo̩."
ROM,8,28,"A la chema kakini, E̩wñ du kpe̩re̩ achʼuko̩lo̩ kʼi anyo̩ ñw abo ku ma afe̩do̩ O̩jo̩, owñ chʼabo ku ma fʼuma do̩ alu kʼi ñwʼibe e-wñ tane̩."
ROM,8,29,"Todu, abo kʼi ma ma tane̩, i fʼuma date̩ tane̩ ku ma chʼuche̩ ojibo o̩ma e-wñ, kʼowñ ki chʼo̩mo̩gba ef amo̩maye wewe:"
ROM,8,30,"oñ abo kʼi fʼuma date̩ tane̩, abo le̩ oñ i fʼuma do̩; abo kʼi fʼuma do̩ le̩, abo le̩ oñ i dale ñwu ma; abo kʼi fʼale da ñwu ma le̩, abo le̩ oñ i dʼojima ñwu ma."
ROM,8,31,"Todule̩ ab a ñʼaka ugbo e̩wñ-i ta? Iche̩wñ kʼO̩jo̩ chʼe̩ne̩-wa, e̩ne̩ akobʼuwa?"
ROM,8,32,"E̩ne̩ ki ma do̩wo̩mʼO̩ma e-wñ onugo n, kʼi muda mʼowñ duchʼele te̩ todu wa chaka, ab i ale kʼi ma akʼe̩wñ du chʼuwa ele ufe̩do̩-e̩nyo̩ manyʼu n?"
ROM,8,33,E̩ne̩ agwʼajo̩ nʼabo kʼO̩jo̩ chi ma tane̩? O̩jo̩ chʼe̩ne̩ ki adale:
ROM,8,34,"e̩ne̩ akpʼabi? Kraisti Jisus kʼi leku ku ma la mʼu du dajikwane̩, kʼi ño̩ dʼo̩wo̩ awo̩to̩ O̩jo̩, kʼi lañʼacholugu todu wa?"
ROM,8,35,E̩ne̩ ada wa kpai ufe̩do̩ Kraisti ru taa? O̩bata? abe̩k uwa? abe̩k udoli? abe̩k ukpo̩ta? abe̩k ago-ofo? abe̩k e̩wñ ubailo? abe̩k ugbada?
ROM,8,36,"Owñ chʼalu ku ma ko̩tane̩ kakini,"
ROM,8,37,"Ama ef e̩wñ-i du awa adu, adu ño̩ du lef e̩ne̩ ki fe̩do̩ wa le̩."
ROM,8,38,"Todu e̩do̩-mi mugba kakini, Tʼuku, tʼiñmi, tʼamonuche̩ O̩jo̩, tʼamagboji, tʼe̩wñ ki jo̩-i, tʼe̩wñ ki ache ki wa, tʼamukpahiu,"
ROM,8,39,"tʼo̩gba, tʼunefu, tʼe̩wñ ojoji omune̩ du kʼO̩jo̩ nyi nekʼada wa kpʼufe̩do̩ O̩jo̩ ki dʼefu Kraisti Jisus Ondu-wa ru n."
ROM,9,1,"Ochochi efu Kraisti naka-i, i chʼolemi naro̩-i n; akone̩-o̩la ki dʼef e̩do̩-mi abʼumi gbʼibenu ef Afu Kiafo̩,"
ROM,9,2,"kakini, E̩do̩dudu-mi tabale, ila kpeke ewo̩ mi n."
ROM,9,3,"Todu i ma nyo̩ mi eju ku ma mʼumi onugo du te̩ ñw O̩jo̩ kwo bi Kraisti te̩ tod amo̩maye-mi, owñ chʼamefu-mi lo̩na o̩re̩la."
ROM,9,4,"Ama chʼabo Israe̩l, kʼugugu o̩ga o̩ma kpai ojima kpai alo ku ma kpe̩ kpai edʼo̩lo̩da te̩ kpai ucholo O̩jo̩ eche kpai e̩wñ ku ma katane̩ le̩ chʼe-ma;"
ROM,9,5,"abogijo igbele le̩ chʼabo e-ma, ama la chʼe̩te̩ Kraisti lo̩na o̩re̩la, owñ le̩ kʼe̩wñ du jʼef o̩wo̩-wñ, O̩jo̩ ku ma kele-wñ ogbegbele̩. Ami."
ROM,9,6,"I la dabe̩ne̩ ka kʼo̩lO̩jo̩ chi n. Todu i chʼo̩chaka amone̩ ku ma kwef Israe̩l, chʼabo Israe̩l n;"
ROM,9,7,"i chʼo̩chaka-ma chʼo̩ma ukpe̩ ku ma chʼugbe̩ Ebraham in; chai, Ef Aise̩k ma ado̩ ugbe̩ ñw e̩."
ROM,9,8,"Owñ chʼukakini, I chʼamo̩ma o̩re̩la chʼamo̩ma O̩jo̩ n; chai amo̩ma e-o̩la ukatane̩ oñ ma alo rʼugbe̩."
ROM,9,9,"Todu o̩la ukatane̩ le̩ de̩ kakini, E̩go̩ iko-i oñ nawa, taku Sara anʼo̩ma e̩ne̩ke̩le̩."
ROM,9,10,"I la chʼe-le̩ kate n, Ribe̩ka muda ño̩ fʼefu nyo̩ ñw e̩ne̩ ʼka, owñ chʼAise̩k ata-wa."
ROM,9,11,"Todu, e̩gba ku ma ma bi ma ta n, ku ma ma la chʼe̩wñ du ta n tʼe̩nyo̩, tʼe̩fule̩fu, todu kʼibe kʼO̩jo̩ ñwa tane̩, ugbo one̩-wñ kʼi achi, kʼi dago ka kʼi chʼef uko̩lo̩ eche i kwo n, chai kwef e̩ne̩ ki adudo̩ le̩,"
ROM,9,12,"oñ ma ka ñw onobule̩ le̩ kakini, E-ogijo achuko̩lo̩ adu ñw e-imo̩to̩."
ROM,9,13,"I dʼalu ku ma ko̩tane̩ kakini, U fe̩do̩ Jeko̩b, u muda chʼulaka Iso̩."
ROM,9,14,Todule̩ ab a ñʼaka? Uji dʼugbo O̩jo̩? O̩jo̩ ki kpo̩na!
ROM,9,15,"Todu i ka ñwu Mose̩s kakini, E̩ne̩ kʼu li ejumomi-wñ, owñ nali ejumomi-wñ, e̩ne̩ kʼu mo̩la ñw u, owñ namo̩ia ñw u."
ROM,9,16,"Todabe̩le̩ i chʼe-e̩ne̩ ki dʼowñ e̩do̩ n, i la chʼe-e̩ne̩ ki afule n, chai e-O̩jo̩ ki ali ejumomi one̩."
ROM,9,17,"Todu O̩takada O̩la O̩jo̩ ka ñwu Fero kakini, Tod e̩wñ-i gbage̩de̩ oñ u dʼuwe̩ kwane̩-i, owñ chʼutodu kʼu dʼukpahiu-mi ñe̩ña ef uwe̩, todu ku ma ki dʼodu-mi kpogo ugbo du ane̩ ile̩-i."
ROM,9,18,"Todabe̩le̩, e̩ne̩ kʼi dʼowñ e̩do̩ i ali ejumomi-wñ, oñ e̩ne̩ kʼi dʼowñ e̩do̩ i adʼe̩do̩ e̩no̩ ñw u."
ROM,9,19,"Tak uwe̩ aka ñwu mi kakini, E̩wñ chi kʼO̩jo̩ akalu nyʼone̩ o̩la la? Todu e̩ne̩ agbo̩nanyʼe̩wñ kʼO̩jo̩ neku?"
ROM,9,20,"O̩da, uwe̩ one̩, e̩ne̩ uwe̩ che kʼuwe̩ abʼO̩jo̩ kajo̩? E̩wñ ku ma bo̩ aka ñw e̩ne̩ ki bʼo̩ kakini, E̩wñ chi kʼe̩ che mi abe̩-i?"
ROM,9,21,Abe̩k abucha nʼo̩da ama-wñ kʼi adʼe̩bo̩-wñ odukuluʼka bo̩ e̩wñ eku e-ki nʼojima kpʼe-ki ma nʼojima ni n?
ROM,9,22,"I muda che̩wñ kʼi dʼO̩jo̩ e̩do̩ kʼi dʼuwe̩do̩-wñ ñe̩ña, kʼi la je̩ ñwu ma ma ukpahiu-wñ, oñ i fe̩do̩je̩ nana ugbo e̩wñ eku e-uwe̩do̩ kʼi ñwʼo̩la-wñ che ñw ulenyo̩,"
ROM,9,23,"todu kʼi la je̩ ñw one̩ ma unana ojima-wñ ki dʼo̩la e̩wñ eku e-ejumomi, e-kʼi chʼo̩na-wñ tane̩ todu ojima,"
ROM,9,24,"owñ chʼawa kʼi ma do̩ wa kwef amaju kate n, chai kwef abo uche̩ichi kpo̩fo̩?"
ROM,9,25,"Alu kʼi ño̩ ka ef o̩takada Hoseya kakini,"
ROM,9,26,"Oñ i ade̩ ka kʼugbo ku ma ka ñwu ma kakini, Ame̩ chʼabo e-mi n,"
ROM,9,27,"Oñ Aizaya nakwa tod abo Israe̩l kakini, Dagba aluka amo̩ma e̩ne̩ke̩le̩ Israe̩l chaka wewe dab e̩lanyi ohimini, e̩fiye̩-ma oñ ma ajadu;"
ROM,9,28,"todu Ondu ache tʼeju o̩la-wñ oj ane̩ ile̩-i kpa, tak i akʼo̩ da pio."
ROM,9,29,"I ñʼadʼalu kʼAizaya ka o̩gbo̩gba le̩ kakini,"
ROM,9,30,"Todule̩ ab a aka? Kakini, Abo uche̩ichi, ku ma ma bʼo̩kpakpa kpe̩re̩ n, fʼo̩kpakpa ne̩, o̩kpakpa kʼe̩te̩-wñ chʼe̩do̩ ekono i muda che;"
ROM,9,31,"ama Israe̩l, kʼi bʼo̩lo̩da e-o̩kpakpa le̩ kpe̩re̩, la nyʼane̩ ugbo o̩lo̩da le̩ n."
ROM,9,32,"E̩wñ chi? Todabu ku ma ma tene e-kʼe̩te̩-wñ chʼe̩do̩ ekono n, chai e-ki dabe̩ne̩ kʼe̩te̩-wñ chʼuko̩lo̩ eche. Ma fʼe̩re̩ ko̩ okuta uke̩re̩ le̩,"
ROM,9,33,"owñ chʼalu ku ma ko̩tane̩ kakini,"
ROM,10,1,"Amo̩maye, e̩wñ ki rʼumi onugo e̩do̩ kpai o̩ko̩ kʼu nagbabʼO̩jo̩ todu ma chʼutodu kʼi fʼuma jadu."
ROM,10,2,"Todu nagbʼuma ibenu kakini, Ma go̩laru e̩wñ O̩jo̩, ma muda mʼo̩na-wñ n."
ROM,10,3,"Todu, abu ku ma ma mʼo̩kpakpa O̩jo̩ n, ku ma muda feju e̩dʼe-ma dago, ma fʼo̩la-ma kamuhite̩ ñw o̩kpakpa e-O̩jo̩ n."
ROM,10,4,Todu Kraist chʼukpoji o̩lo̩da tef o̩kpakpa ñw e̩ne̩ du ki ake̩do̩no.
ROM,10,5,"Todu Mose̩s fʼo̩takada ko̩ kakini, E̩ne̩ ki nʼe̩wñ o̩kpakpa ki dʼef o̩lo̩da ache adeju ef uwñ."
ROM,10,6,"O̩kpakpa ki muda kwef e̩do̩ ekono muda aka abe̩-i kakini, Uwe̩ ki we eka ef e̩do̩-we̩ kakini, E̩ne̩ ate̩gu nyʼefojale? (owñ che kʼi du Kraist kwʼo̩mo̩ wʼane̩);"
ROM,10,7,"abe̩k, e̩ne̩ agwo̩ru nyʼef o̩lo̩ulu? (owñ che kʼi du Kraist kwef abo ki ku te̩gu wa)."
ROM,10,8,"Ama ab i ka taa? I kakini, O̩la le̩ me̩rʼuwe̩, i dʼef alu-we̩ kpʼef e̩do̩-we̩, owñ chʼo̩la e̩do̩ ekono kʼa atakoya-wñ,"
ROM,10,9,"kakini, Iche̩wñ kʼe̩ nʼalu-we̩ aje̩ ka ki Jisus chʼOndu, kʼe̩ la ke̩do̩no ef e̩do̩-we̩ kakini, O̩jo̩ mʼowñ du dajikwane̩ kwef abo ki ku me̩, ma ajadu we̩;"
ROM,10,10,"todu e̩do̩ oñ one̩ akono tef o̩kpakpa, oñ alu ma ne̩ je̩ tef ujadu."
ROM,10,11,"Todu O̩takada O̩la O̩jo̩ kakini, Anyo̩ amu e̩ne̩ du ki ake̩do̩nʼowñ n."
ROM,10,12,"Todu e̩ne̩-Ju kpai e̩ne̩-Grik chʼojoji ñw omune̩ n; todu owñ okate le̩ gbage̩de̩ chʼOndu e̩wñ du, i chʼanana ñw abo du ku ma kwadʼowñ."
ROM,10,13,"Todu, ma ajadu e̩ne̩ du kʼi akwadʼodu Ondu."
ROM,10,14,Todule̩ abu ma ale ku ma akwado̩ e̩ne̩ ku ma ma ke̩do̩no ni taa? Abu ma ale ku ma ake̩do̩nʼe̩ne̩ ku ma ma gbʼo̩la-wñ mama ta n? Oñ abu ma ale ku ma agbo̩ e̩gba kʼe̩ne̩ ki atakoya ma de̩ n?
ROM,10,15,"E̩ne̩ du ma kpʼuma uche̩ n abu ma ñʼale ku ma atakoya? Owñ chʼalu ku ma ko̩tane̩ le̩ kakini, Go abu kʼe̩re̩ abo ku ma nʼuche̩ e̩wñ ki nyo̩ aje̩ chʼalifia!"
ROM,10,16,"I muda chʼo̩chaka-ma gbʼo̩la Uche̩nyo̩ gbo̩ n. Todu Aizaya kakini, Ondu, e̩ne̩ ke̩do̩nʼo̩la kʼi gbo̩ ugbo wa?"
ROM,10,17,Abe̩le̩ e̩do̩ eko̩no kwef o̩la egbo̩; o̩la egbo̩ la lʼef o̩la Kraist wa.
ROM,10,18,"Ama u kakini, Ama gbo̩ n? Ma gbo̩ mana,"
ROM,10,19,"Ama u kakini, Abo Israe̩l ma n? Ejodudu Mose̩s kakini,"
ROM,10,20,"Aizaya la ne̩do̩ tabale, oñ i kakini,"
ROM,10,21,"I muda ka ñw abo Israe̩l kakini, U fʼo̩wo̩-mi nadala gbogbo dʼo̩jo̩ ñw amone̩ ku ma ko̩ egbagbo̩ ku ma jʼajiñwa."
ROM,11,1,"Todule̩ u kakini, O̩jo̩ kʼamone̩-wñ rinyo̩? O̩jo̩ ki kpo̩na! Todu abo Israe̩l omi che, ugbe̩ Ebraham, abo o̩lo̩pu Be̩njamin u che."
ROM,11,2,O̩jo̩ kʼamone̩-wñ kʼi ma ma tane̩ rinyo̩ n. Abe̩k ame̩ ma e̩wñ kʼO̩takada O̩la O̩jo̩ ka ef o̩la E̩laija abu kʼi rodubʼO̩jo̩ bʼabo Israe̩l ma n?
ROM,11,3,"I kakini, Ondu, ma fʼamakache̩-we̩ kpa me̩, ma fʼubo̩ iche̩bo̩-we̩ kpo̩fo̩; oñ i bo̩ omi kate, ma la tene oji e-mi."
ROM,11,4,"Ab O̩jo̩ muda dʼohi ñw u? I kakini, Aboke̩le̩ icham me̩jo̩ nyʼulo̩gwa ku ma ma kʼokuku nyane̩ ñwu Beal in bo̩ ñwu mi."
ROM,11,5,"Abe̩le̩ iko-i ge̩, e̩fiye̩-ma ku ma chi lef ufe̩de̩nyo̩ chebo̩."
ROM,11,6,"I la che̩wñ kʼi chʼufe̩de̩nyo̩ che, mak i ño̩ kwef uko̩lo̩ eche ge̩ n; cho̩kpo̩ni ufe̩de̩nyo̩ ma ño̩ chʼufe̩de̩nyo̩ ge̩ n."
ROM,11,7,"E̩wñ le̩ ta? O̩wo̩ abo Israe̩l la tu e̩wñ ku ma tene le̩ n; o̩wo̩ abo ku ma chi le̩ tʼu, i muda chi nyʼabo ki bo̩ o̩la,"
ROM,11,8,"i dʼalu ku ma ko̩tane̩ le̩ kakini,"
ROM,11,9,"Defid la kakini,"
ROM,11,10,eju-ma ki chubi ku ma we egane̩;
ROM,11,11,"Todule̩ u kakini, Ma ro̩ko̩ibu todu ku ma wane̩? O̩jo̩ ki kpo̩na! Uñwanane̩-ma muda je̩ ñw ujadu do̩mo̩ ñw abo uche̩ichi, todu kʼi nyi abo Israe̩l ogu eja."
ROM,11,12,"Ama iche̩wñ kʼuñwanane̩-ma chʼe̩wñ ene̩ nana ñw abo ile̩ kʼofu ki bu ma je̩ ñw abo uche̩ichi ki nʼe̩wñ nana, mak e̩wñ-ma jo̩ kpa fa i atule ololo n?"
ROM,11,13,"U muda aka ñw ame̩ abo uche̩ichi todabu kʼomi chʼe̩nukpuche̩ ku ma kpe̩ nyʼugbo abo uche̩ichi, nabʼojima mʼuko̩lo̩ e̩wñ eche ñw one̩ kʼu nache,"
ROM,11,14,"natene ugbo du kʼu nanyʼabo o̩re̩la-mi le̩ ogu eja, kʼu fʼiche̩kibo̩ jadu kwef uma."
ROM,11,15,"Todu iche̩wñ kʼeko ma rinyo̩ chʼuño̩ru ñw abo ile̩, emʼuma gba fa ki ma chʼiñmi kwef abo ki ku n?"
ROM,11,16,"I la che̩wñ kʼejo̩ga e̩wñ afo̩ mak abe̩le̩ o̩gbo̩dudu-wñ de̩; iche̩wñ kʼili oli afo̩, mak abe̩le̩ e̩to̩-wñ de̩ ge̩."
ROM,11,17,"I muda che̩wñ ku ma fʼe̩to̩-wñ iche̩kibo̩ nya, taku ma fʼuwe̩ kʼe̩ chʼoli o̩lif efoko be̩nyʼu tʼef uma, kʼuwe̩ la mud e̩ne̩ kʼuwe̩ kpʼama mana nyʼili oli o̩lif le̩ kʼe̩ la ñmʼomi o̩la-wñ,"
ROM,11,18,"uwe̩ ki buba ñw e̩to̩-wñ n; i muda che̩wñ kʼe̩ buba, i chʼuwe̩ nʼili le̩ n, chai ili nʼuwe̩."
ROM,11,19,"Todule̩ uwe̩ akakini, Ma fʼe̩to̩-wñ nya ku ma fʼumi be̩nyʼu koji."
ROM,11,20,"I nyo̩; tod eko̩ ku ma ko̩ eke̩do̩no oñ ma fʼuma nya, e̩do̩ ekono la chʼe̩wñ kʼuwe̩ dago. E̩ ki ke n, chai ailo-wñ ki nabʼe̩,"
ROM,11,21,"todu iche̩wñ kʼO̩jo̩ ma do̩wo̩mʼe̩to̩ kʼoli le̩ ta o̩to̩to̩la-wñ n, i la adowomʼuwe̩ ni ge̩."
ROM,11,22,"Todule̩ e̩ nago umo̩la O̩jo̩ kpai ukpuna-wñ ta. Ukpuna-wñ dʼoji abo ki wane̩, umo̩la O̩jo̩ la dʼoji e-we̩, iche̩wñ kʼuwe̩ adʼef umo̩la-wñ alo waa; cho̩kpo̩ni ma ñʼakʼuwe̩ da tinyo̩ ge̩."
ROM,11,23,"Oñ abo-i ge̩, iche̩wñ ku ma ma ko̩ eke̩do̩no gbogbo alo n, ma afʼuma be̩nyʼu, todu O̩jo̩ neke dabi fʼuma be̩nyʼu ge̩."
ROM,11,24,"Todu iche̩wñ ku ma fʼuwe̩ ko̩da kwef oli o̩lif e-efoko, ku ma la fʼuwe̩ be̩nyʼoli o̩lif e-unyi kʼuwe̩ ma chʼe̩to̩-wñ kwʼabakwane̩ n, i chʼabo ku ma chʼe̩to̩ e-unyi kwʼabakwane̩ oñ ma abe̩nyʼoli o̩lif e-ma tule n?"
ROM,11,25,"Todu, amo̩maye, i dʼumi e̩do̩ ku me̩ chʼugbodu afili-i n, tode̩gba ku me̩ mud amanibe ej o̩la-me̩, kakini, E̩do̩ eno̩ ke̩re̩bʼabo Israe̩l iche̩ka gbogbo tak aluka abo uche̩ichi ki jo̩ kpa;"
ROM,11,26,"tak abe̩le̩ ma ajadu abo Israe̩l chaka alu ku ma ko̩tane̩ kakini,"
ROM,11,27,"alo kʼomi akpe̩ kpai ama,"
ROM,11,28,I chʼe-Uche̩nyo̩ ma chʼame̩nebi lugbo e-me̩; i muda chʼe-one̩ echi ma chʼabo ufe̩do̩ lugbo abogijo igbele le̩.
ROM,11,29,Todu ele ufe̩de̩nyo̩ kpai udo̩ kʼO̩jo̩ adʼone̩ nʼeribeda n.
ROM,11,30,"Todu alu kʼame̩ ko̩ egbʼo̩la O̩jo̩ gbo̩ akwoubi, ku ma la li ume̩ ejumomi fai lef eko̩ kʼabo-i ko̩ egbagbo̩,"
ROM,11,31,"abe̩le̩ abo-i ño̩ ko̩ egbʼo̩la gbo̩ fa-i, todu kʼi ño̩ li uma ejumomi lef ejumomi e-me̩ kʼi li."
ROM,11,32,Todu O̩jo̩ fʼo̩na re nyʼo̩chaka amone̩ tef eko̩ egbagbo̩ todu kʼi li o̩chaka-ma ejumomi.
ROM,11,33,"O, anana O̩jo̩ ki nʼefu, kpai ibe kpai ema kʼi ma e̩wñ! Ili oj ajo̩-wñ kʼi akpa jʼagwa n, o̩na-wñ jʼate̩ n!"
ROM,11,34,Todu e̩ne̩ ma ibe Ondu? abe̩k e̩ne̩ te̩tabʼo̩ lʼo̩la?
ROM,11,35,Abe̩k e̩ne̩ du e̩wñ ñw owñ o̩gba taku ma adabi du ñw e̩ne̩ le̩ koji?
ROM,11,36,"Todu owñ chʼe̩te̩ e̩wñ du, e̩wñ du lef uwñ wa, e̩wñ du la do̩mo̩ ñw owñ. O̩jima ki chʼe-wñ ogbegbele̩. Ami."
ROM,12,1,"Todule̩ amo̩maye, nagbo̩ko̩bʼume̩, tod ejumomi-wa kʼO̩jo̩ li, ame̩ ki mʼaño̩la-me̩ kojo̩ ñw O̩jo̩ kʼi chʼe̩wñ iche̩bo̩ ki deju kʼi afo̩ kʼi nyʼo̩ eju, ucholo ku me̩ nʼibe ache de̩."
ROM,12,2,"Me̩ ki che ku me̩ dab abo o̩kpanachi-i eju one̩ n, ama ibe-me̩ ki dʼetito̩ alo waa kʼi rʼume̩ da ojoji, kʼame̩ ki nañwa e̩wñ ki dʼO̩jo̩ e̩do̩, kʼi nyo̩ kʼi ño̩ nyo̩ eju, kʼi la mufu kpa, go ka kʼo̩me̩me̩le̩ i che."
ROM,12,3,"Todu naka ñw e̩ne̩ du ki dʼef ume̩ lef ufe̩de̩nyo̩ ku ma du ñwu mi, ka kʼi we edʼo̩la-wñ rʼone̩ tʼalu ki chʼukpe̩ ibe-wñ le̩, ibe e̩ne̩ne̩ne̩ne̩ ki muda chʼibe ki wane̩, teju alu kʼO̩jo̩ fʼe̩ñwa e̩do̩ ekono kpe̩ ñw e̩ne̩ne̩ne̩ne̩."
ROM,12,4,"Todu alu kʼawa chenʼe̩wñ año̩la wewe ef año̩laʼka, kʼuko̩lo̩ kʼe̩wñ año̩la wewe le̩ nʼache ma chʼokate n,"
ROM,12,5,"abe̩le̩ awa kʼa chʼo̩wo̩ amone̩ chʼaño̩laʼka efu Kraisti, okoke-wa la chʼe̩wñ año̩la omune̩."
ROM,12,6,"Abu kʼa la nʼele ufe̩de̩nyo̩ ojoji ojoji teju alu kʼufe̩de̩nyo̩ ku ma du ñw a de̩, dagba i chʼache̩-eka, ache̩-eka-wa ki chʼeju e̩do̩ ekono-wa;"
ROM,12,7,"abe̩k i chʼe̩wñ eche ñw one̩, kʼa najʼef e̩wñ eche ñw one̩ alo waa; abe̩k i chʼe̩ne̩ ki akone̩wñ, kʼi nadʼef e̩wñ ekone̩ alo waa;"
ROM,12,8,"abe̩k i chʼe̩ne̩ ki adʼugbe̩do̩ ñw one̩, kʼi nadʼef ugbe̩do̩ edu ñw one̩ alo waa; e̩ne̩ ki akpʼe̩wñ kpʼone̩, kʼi nache kpai e̩do̩-wawa; e̩ne̩ ki tʼo̩gba, kʼi nache ef e̩do̩chacha; e̩ne̩ ki ali ejumomi one̩, kʼi nache kpai e̩do̩ afu."
ROM,12,9,Ufe̩do̩-me̩ ki nʼako̩ru n; e̩wñ bibi ki nachʼe̩wñ o̩lajijili ñwu me̩; me̩ nalamʼe̩wñ ki nyo̩.
ROM,12,10,"I chʼeche̩do̩ amo̩maye, me̩ ki che̩do̩ omune̩ dabe̩ne̩ ku me̩ chʼefu; i chʼebumʼone̩, me̩ ki dʼomune̩ tʼo̩gba."
ROM,12,11,"I chʼe-e̩do̩ chacha, me̩ ki chʼo̩kpo̩ n; afu ki kpuna ef e̩do̩-me̩, me̩ nachuko̩lo̩ adu ñw Ondu;"
ROM,12,12,me̩ nayo̩ ef ibe ekono; me̩ nafe̩do̩ lichi ef o̩bata; me̩ gwo̩nyʼadua eche alo waa;
ROM,12,13,me̩ natuta kpai abo kiafo̩ ef eku e̩wñ ki aku ma; me̩ nabʼojo eche kpe̩re̩;
ROM,12,14,"me̩ nakadua ñwabo ku ma doli me̩; me̩ kadua, me̩ ki nama n."
ROM,12,15,Me̩ nabʼabo ku ma yo̩ yo̩; me̩ nabʼabo ku ma raku raku.
ROM,12,16,"Ibe-me̩ ki chʼokate kpai omune̩. Ibe-me̩ ki tʼe̩wñ ogbemede n, me̩ ki muda leb abo ku ma hi o̩la-ma wane̩. Me̩ ki mud amanibe eju o̩la-me̩ n."
ROM,12,17,Me̩ ki dʼe̩bie̩ne̩ koji e̩bie̩ne̩ ñw e̩ne̩ du n. Me̩ fʼibe wñ kpe̩ tane̩ kʼe̩wñ-me̩ chaka ki chʼo̩me̩me̩le̩ eju amone̩ du.
ROM,12,18,"Iche̩wñ kʼi jʼache i bo̩ te̩ ñw e-me̩, ure̩do̩ ki dʼagbagba me̩ kpai amone̩ du."
ROM,12,19,"Abo ufe̩do̩, me̩ ki nache̩ o̩la-me̩ n, me̩ ki la bʼuña te̩ ñw uwe̩do̩; todu i che̩ko̩tane̩ kakini, Ondu kakini, Ache̩ ena chʼe-mi, omi anakoji."
ROM,12,20,"I muda che̩wñ kʼebi akpa e̩nebi-we̩, e̩ ñwʼo̩ o̩je̩ kʼi je̩; alugbe̩ akpʼo, dʼomi ñw u ñmo̩; todu e̩ che-i, mak e̩ge̩-una uwe̩ agbanyʼo oji le̩."
ROM,12,21,"E̩ ki je̩ ñw e̩bie̩ne̩ fʼe̩ du n, e̩ ki muda nʼe̩nyo̩ fʼe̩bie̩ne̩ du."
ROM,13,1,"Onugo e̩ne̩ du ki nafʼo̩la-wñ kamuhite̩ ñw abo̩da ki nʼowñ, todu o̩da du do̩mo̩ tʼe-ki kwʼugbo O̩jo̩ le n. E-ki do̩mo̩ abajo̩-i O̩jo̩ ko jo̩-i."
ROM,13,2,"Todu abe̩le̩, e̩ne̩ ki ako̩ e̩gba e̩wñ kʼo̩da ka, mak e̩wñ kʼO̩jo̩ du nyane̩ oñ i akobo̩ le̩; abo ku ma kobʼo̩ fʼajo̩ fa bʼo̩la-ma ma me̩."
ROM,13,3,"Todu ame̩nuto̩gba chʼe̩wñ ubailo ugbo uko̩lo̩ e̩nyo̩ n, chai ugbo e-ki bie̩ne̩. I la dʼuwe̩ e̩do̩ kʼe̩ we erailo o̩da? Mak e̩ che e̩wñ ki nyo̩, tak uwe̩ anʼuñwulo̩ ugbo-wñ;"
ROM,13,4,"todu owñ chʼache e̩wñ ñw O̩jo̩ kʼe̩wñ ki nyo̩ ñw e̩. I muda che̩wñ kʼuwe̩ dʼef e̩wñ bie̩ne̩ eche mak e̩ narailo; todu ugbada kʼi ne̩ chʼofofo n; todu achʼe̩wñ ñw O̩jo̩ i che, owñ chʼanache̩ kʼi awe̩do̩ rʼe̩ne̩ ki dʼef e̩wñ e̩bie̩ne̩ ache."
ROM,13,5,"Lef e-le̩ oñ i dukpe̩ ku me̩ fʼo̩la-me̩ kamuhite̩ ñw u, i chʼutodu uwe̩do̩ kate n, chai tod akone̩-o̩la ki dʼef e̩do̩-we̩ ge̩."
ROM,13,6,Todu e̩wñ ki chi ku me̩ re̩ ma de̩; todu ama chʼame̩nuko̩lo̩ O̩jo̩ ku ma dikpala e̩wñ-i gbage̩de̩.
ROM,13,7,"Me̩ ki rʼo̩me̩ ñw e̩ne̩ du ku me̩ nʼo̩me̩; e̩ne̩ ku ma dʼo̩kane̩ ñw u me̩ nadʼo̩kane̩ ñw u; e̩ne̩ ku ma dʼo̩kʼo̩da ñw u me̩ nadʼo̩kʼo̩da ñw u; e̩ne̩ ku ma railo-wñ, me̩ narailo-wñ; e̩ne̩ ku ma bʼojima mʼo̩, me̩ nabumʼo̩."
ROM,13,8,"Me̩ ki je̩ e̩ne̩ du o̩me̩ n, chai efe̩do̩ omune̩; todu e̩ne̩ ki afe̩do̩ e̩ne̩ omune̩ fʼe̩wñ o̩lo̩da chekpa me̩."
ROM,13,9,"E̩ ki tene o̩ya e̩ne̩ omune̩ n, e̩ ki kpone̩ n, e̩ ki joji n, e̩ ki chʼejufufu n, i la che̩wñ kʼo̩la uko̩ omune̩ ojoji ño̩ do̩mo̩, o̩chaka-wñ rʼoji jo̩ ef o̩la okate-i kakini, E̩ ki fe̩do̩ ekeji-we̩ dab o̩la-we̩."
ROM,13,10,Ufe̩do̩ achuko̩lo̩ e̩bie̩ne̩ ñw ekeji-wñ n; todule̩ ufe̩do̩ chʼe̩wñ o̩lo̩da echekpa.
ROM,13,11,"Kpʼe-i ge̩ kakini, Abu ku me̩ chema iko-i kakini, Adiko ku me̩ jolu lewa me̩; todu fa-i ujadu-wa me̩ru tʼe̩gba kʼa ke̩do̩no le."
ROM,13,12,"O̩jo̩ du kpo̩kpe̩ me̩; o̩jo̩ la me̩ eñwa; todule̩ awa ki mʼuko̩lo̩ e̩chubi gwojane̩, kʼa la mʼe̩wñ ido̩na ogu ugane̩ ko nyʼo̩la."
ROM,13,13,"A ki tale e̩te̩le̩ dabe̩ne̩ ki chʼoro̩ka; awa ki jʼef e̩wñ awulu kpai o̩te̩ eñmo̩ n, awa ki jʼef ejuaga kpai e̩wñtuñ eche n, awa ki jʼef aro̩ ero̩ kpai ogu eja n."
ROM,13,14,Me̩ kʼi muda mʼOndu Jisus Kraisti dutʼo̩la; me̩ ki kpʼibe tane̩ tod e̩wñ kʼo̩re̩la achʼe̩ño̩-wñ n.
ROM,14,1,"Oñ e̩ne̩gbo ef e̩do̩ ekono, me̩ mʼu gba cho̩la; i ki muda chʼutodu kʼame̩ ki ñwʼibe kʼi dʼef uwñ go n."
ROM,14,2,"I nʼe̩ne̩ kʼi ake̩do̩no kʼi aje̩ e̩wñ du, e̩ne̩gbo la aje̩ e̩wñ uche̩ kate."
ROM,14,3,"E̩ne̩ ki aje̩ ki dʼe̩ne̩ ki ma je̩ n rʼibe̩te̩ n, e̩ne̩ ki ma je̩ n le̩ ki we ekpʼe̩ne̩ ki aje̩ abi; todu O̩jo̩ mʼowñ gba cho̩la me̩."
ROM,14,4,"Uwe̩ kʼuwe̩ akajo̩ imo̩to̩ e̩ne̩ omune̩, e̩ne̩ uwe̩ che taa? Edago-wñ ewane̩-wñ, o̩wo̩ odu-wñ i de̩. I la adago; todu Ondu neke je̩ ñw u dago."
ROM,14,5,Eju e̩ne̩ʼka o̩jo̩ ki añwa tʼomune̩ le: eju e̩ne̩ omune̩ o̩jo̩ du chʼe̩go̩. E̩ne̩ne̩ne̩ne̩ ki namʼo̩gbali-wñ ef ibe e-wñ.
ROM,14,6,"E̩ne̩ ki adʼibe tʼo̩jo̩ʼka, mak Ondu i adʼibe tʼo̩ ñw u; oñ e̩ne̩ ki aje̩ e̩wñ, Ondu i aje̩ ñw u, oñ O̩jo̩ i agwʼo̩ ugwa-wñ; e̩ne̩ ki we̩ eje̩, mak Ondu i we eje̩ ñw u, O̩jo̩ i la agwʼo̩ kpo̩."
ROM,14,7,"Todu i nʼe̩ne̩ du ef uwa ki adeju ñw o̩la-wñ n, e̩ne̩ du la aku ñw o̩la-wñ n."
ROM,14,8,"Todu dagba a adeju, a adeju ñw Ondu; dagba a ku, a ku ñw Ondu; todule̩ dagba a adeju, dagba a aku abo Ondu a che."
ROM,14,9,"Todu e̩wñ le̩ Kraisti leku, i ño̩ deju ge̩, owñ chʼutodu kʼi mud Ondu abo ki ku kpai abo ki deju."
ROM,14,10,E̩wñ chi kʼuwe̩ akajo̩ o̩maye-we̩ taa? abe̩k e̩wñ chi kʼuwe̩ achʼe̩de̩te̩ o̩maye-we̩? todu o̩chaka-wa adago o̩gba e̩de̩ O̩jo̩.
ROM,14,11,"Todu i che̩ko̩tane̩ kakini,"
ROM,14,12,Abe̩le̩ e̩ne̩ne̩ne̩ne̩-wa acholi e̩wñ e-wñ ñw O̩jo̩ chuu.
ROM,14,13,"Todule̩ awa ki ño̩ kajo̩ omune̩ ge̩ n; e-ku me̩ muda ka de̩, kakini, One̩ ki we edʼe̩wñ uke̩re̩ abe̩k e̩wñ udahi te̩ ñw o̩maye-wñ."
ROM,14,14,"U chema, eju-mi la mute̩gu ef Ondu Jisus, kakini, I nʼe̩wñ du ki chʼe̩wñ elifo̩ kpʼojika o̩la-wñ n, chai ugbo e̩ne̩ ki fʼu lo rʼelifo̩, ugbo e̩ne̩ le̩ i mud elifo̩."
ROM,14,15,"Todu iche̩wñ kʼe̩do̩ o̩maye-we̩ mukpabie̩ lef uje̩wñ kʼe̩ je̩, mak i chʼufe̩do̩ oñ e̩ tale ef uwñ le̩ ge̩ n. E̩ ki dʼuje̩wñ-we̩ kpʼe̩ne̩ ki Kraisti leku tod uwñ bie̩ n."
ROM,14,16,Todule̩ e̩nyo̩-me̩ ki we echʼe̩wñ ku ma chʼakpabie̩-wñ;
ROM,14,17,"todu ojane̩ O̩jo̩ chʼe̩wñ eje̩ kpai e̩ñmo̩ n, chai o̩kpakpa kpai ure̩do̩ kpai uyo̩ ef Afu Kiafo̩."
ROM,14,18,"Todu e̩ne̩ ki dʼef e̩wñ-i achuko̩lo̩ adu ñwu Kraisti nyo̩ O̩jo̩ eju, amone̩ la fʼu ñwa kʼi nyo̩."
ROM,14,19,"Todabe̩le̩ awa ki nabʼe̩wñ e-ure̩do̩ kpe̩re̩, kpai e̩wñ kʼa du ne omune̩ nyo̩gba."
ROM,14,20,E̩ ki gu uko̩io̩ O̩jo̩ lo̩ tod uje̩wñ n. E̩wñ du chefe̩ mana; i muda bie̩ne̩ ñw e̩ne̩ ki aje̩ lef uke̩re̩.
ROM,14,21,"I nyo̩ kʼe̩ we e̩la eje̩ kpai omi achiwebe̩te̩ma e̩ñmo̩ kpai ewe eche e̩wñ du kʼo̩maye-we̩ ake̩re̩ ef uwñ, abe̩k e-kʼi adʼo̩ hi, abe̩k e-kʼi agwe̩gbo."
ROM,14,22,"E̩do̩ ekono kʼe̩ ne̩ e̩ ki ne̩ ñw o̩la-we̩ eju O̩jo̩. E̩ne̩ ki fʼe̩wñ ñwa rʼe̩nyo̩ kʼi ma dabi agwʼajo̩ nʼo̩la-wñ ef uwñ n, gbede!"
ROM,14,23,"Ama e̩ne̩ kʼibe-wñ chʼeji eji, kʼi la je̩, ma fʼabi kpʼo̩ me̩, todabu kʼe̩te̩-wñ ma chʼe̩do̩ ekono n; e̩wñ du kʼe̩te̩-wñ ma chʼe̩do̩ eko̩no̩ n, adure i che."
ROM,15,1,"I la dukpe̩ kʼawa kʼa nʼukpahiu kʼa bʼabo ku ma ma nʼukpahiu n nʼadu e̩gbo̩-ma, kʼa we enyo̩ o̩la-wa eju."
ROM,15,2,"E̩ne̩ne̩ne̩ne̩-wa ki nache e̩wñ ki rʼekeji-wñ eju, owñ chʼe̩wñ kʼi nyo̩ kʼi ane̩ owñ nyo̩gba."
ROM,15,3,"Todu Kraisti onugo che e̩wñ ki rʼo̩la-wñ eju n; chai alu ku ma ko̩tane̩ kakini, Icha ku ma ka ñw e̩ lewa bʼumi ma."
ROM,15,4,"Todu alu-ka e̩wñ du ku ma ko̩tane̩ o̩gbo̩gba, ma ko̩tane̩ todu kʼi ko wa e̩wñ, todu kʼawa ki nʼibe-ekono lef e̩do̩ e̩lichi kpai lef ugbe̩do̩ e-O̩takada O̩la O̩jo̩."
ROM,15,5,O̩jo̩ e-e̩do̩-elichi kpai e-ugbe̩do̩ ki nadu ñwu me̩ kʼibe-me̩ ki chʼokate kpai omune̩ alu ku Kraisti Jisus neku;
ROM,15,6,todu kʼe̩do̩-me̩ ki chʼoka ku me̩ nʼalu okate adojima ñw O̩jo̩ kpai Ata Ondu-wa Jisusi Kraist.
ROM,15,7,"Lef e-le̩ me̩ nagbʼo̩la-me̩ cho̩la, alu ki Kraisti ño̩ gba wa cho̩la, kʼO̩jo̩ ki nʼojima."
ROM,15,8,"Todu u kakini, Kraisti mud e̩ne̩ ki ache e̩wñ lʼo̩na e̩pi-eda ñw ochochi O̩jo̩, kʼi je̩ ñw o̩la kʼi katane̩ ñw abogijo igbele le̩ ki lonyane̩,"
ROM,15,9,"kʼabo uche̩ichi ki ño̩ dojima ñw O̩jo̩ tod ejumomi-wñ; alu ku ma ko̩tane̩ kakini,"
ROM,15,10,"I ño̩ ka kakini,"
ROM,15,11,"I ño̩ ka ge̩ kakini,"
ROM,15,12,"Aizaya ño̩ ka kakini,"
ROM,15,13,"Oñ O̩jo̩ e-ibe ekono le̩ ki naje̩ ñwu me̩ ko̩ ñw uyo̩ du kpai ure̩do̩ ef eke̩do̩no ku me̩ ake̩do̩no, kʼibe ekono-me̩ ki chʼololo ef ukpahiu Afu Kiafo̩."
ROM,15,14,"Ama, amo̩maye-mi, eju-mi onugo mute̩gu ugbo e-me̩ kakini, Ame̩ onugo che̩ko̩ tiili ñw e̩nyo̩, e̩wñ ema du che̩ko̩ ef ume̩, me̩ la neke ko̩ omune̩ ibe."
ROM,15,15,"Oñ i nʼugbo kʼu ne̩do̩ tule ef o̩takada kʼu ko̩ rʼume̩ dabe̩ne̩ kʼu re me̩ wa lef ufe̩de̩nyo̩ ku ma du ñwu mi kwugbo O̩jo̩,"
ROM,15,16,"kʼomi ki chʼe̩nuko̩lo̩ Kraisti Jisus ñw abo uche̩ichi kʼu chuko̩lo̩ atama ef Uche̩nyo̩ O̩jo̩, kʼekowa ku ma kʼabo uche̩ichi wa ki mud e̩wñ ki nyo̩ O̩jo̩ eju e̩gba, abu ku ma mud e̩wñ kiafo̩ ef Afu Kiafo̩."
ROM,15,17,Todule̩ u chenʼuba kʼu naba efu Kraisti Jisus ugbo e̩wñ e-O̩jo̩.
ROM,15,18,"Todu u gbe̩do̩ ako̩la e̩wñ du ki ma chʼe-ki Kraisti che lef umi todu kʼabo uche̩ichi ki mugbagbo̩, ugbo o̩la eka kpai uko̩lo̩ eche n,"
ROM,15,19,"ef ukpahiu ujiwe kpai uno̩ ef ukpahiu Afu Kiafo̩; todabe̩le̩ akwo Je̩rusale̩m kpai ane̩ ki lʼo daka gbogbo wa Iliriko̩m, omi fʼUche̩nyo̩ Kraisti je̩rʼuma kpa;"
ROM,15,20,"abe̩le̩ e̩wñ ki kad omi eju chʼUche̩nyo̩ eje̩, i chʼugbo ku ma dʼodu Kraisti akwoubi n, todu kʼu we ekʼunyi oj e̩re̩ unyi kʼe̩ne̩ omune̩ ñwa;"
ROM,15,21,"ki la dʼalu ku ma ko̩tane̩ kakini,"
ROM,15,22,"Lef e-le̩, oñ o̩na kʼu ma lewʼugbo me̩ chʼe̩kpanyʼumi ogbe̩e̩;"
ROM,15,23,"ama fai, abu kʼu ma nʼuña ugbo-i ge̩ n, abu kʼo̩do̩ kʼeju che mi kʼu wʼugbo me̩ chewewe me̩,"
ROM,15,24,"e̩gba du kʼu nalale nyi Spen u kibeno ka kʼu nali me̩ ab u nalale gu ef ume̩ du, ku me̩ chʼahite̩-mi nyʼo̩mo̩ kʼe̩do̩-mi ki bo̩ pe̩ ejodudu lugbo eju-me̩ kʼu nali,"
ROM,15,25,"ama nanyi Je̩rusale̩m abajo̩-i, achʼe̩wñ ñw abo kiafo̩."
ROM,15,26,Todu i rʼabo Masidonia kpai abo Akaya e̩do̩ ku ma tuta kpai ame̩nale ku ma jʼef abo kiafo̩ Je̩rusale̩m.
ROM,15,27,"Todu erʼuma e̩do̩ i rʼuma e̩do̩, ame̩no̩me̩-ma ma la che. Todu iche̩wñ kʼabo uche̩ichi tuta kpai ama ef e̩wñ e-afu, mak ama le̩ la nʼuma o̩me̩ ku ma chʼabune̩-ma ef e̩wñ o̩re̩la."
ROM,15,28,"Todule̩ e̩gba kʼu fʼe̩wñ-i chekpa, kʼu la fʼe̩ro-i hiuko̩ ñwu ma, nakwʼo̩mo̩ lʼugbo me̩ nyi Spen."
ROM,15,29,"U la chema kakini, Ewa kʼu nawʼugbo me̩ achʼef e̩ko̩ e̩nyo̩ Kraisti."
ROM,15,30,"Ama, amo̩maye, nagbo̩ko̩bʼume̩ lef Ondu-wa Jisus Kraisti, kpai lef ufe̩do̩ Afu Kiafo̩ ge̩, ku me̩ fejugbiti ku me̩ bʼumi chadua ñw O̩jo̩ tod umi;"
ROM,15,31,"ku ma ki mʼumi gba bʼo̩wo̩ abo ku ma jo̩ Judia ku ma ko̩ egbagbo̩ te̩, kʼe̩wñ-mi kʼu nache ñw abo Je̩rusale̩m ki mud e̩wñ ki nyo̩ abo kiafo̩ eju e̩gba;"
ROM,15,32,todu kʼu wʼugbo me̩ kpai uyo̩ kʼomi kpʼame̩ ki nʼuñmi iche̩wñ kʼO̩jo̩ je̩.
ROM,15,33,O̩jo̩ e-ure̩do̩ ki dʼugbo me̩ chaka. Ami.
ROM,16,1,"Fibi o̩maye-wa onobule̩ ku me̩ li-i omi me̩ li le̩, owñ ño̩ chʼe̩ne̩ ki ache e̩wñ ñw ujeju abudo̩ Ondu ki de̩ Se̩nkria;"
ROM,16,2,todu ku me̩ ki mʼu gba cho̩la ef Ondu alu ki chʼeju-wñ ugbo abo kiafo̩; ku me̩ bʼo̩ kpe̩nyʼu eku e̩wñ du kʼi akʼu; todu owñ mud e̩ne̩ ki gbʼamone̩ wewe nyi kpʼomi onugo ge̩.
ROM,16,3,"Me̩ gwa Priska kpai Akwila, ku ma abʼumi chuko̩lo̩ efu Kraisti Jisus,"
ROM,16,4,"ku ma la fʼoji-ma gbali te̩ tod onugo-mi; i chʼomi kate agwa ma n, abo ujeju Ondu du ku ma chʼabo uche̩ichi agwa ma ge̩:"
ROM,16,5,"me̩ gwa ujeju abudo̩ Ondu ki dʼunyi-ma. Me̩ gwa E̩paine̩to̩s e̩nufe̩do̩-mi, kʼi chʼe̩ne̩ ejo̩ga abo Esia ñwu Kraisti."
ROM,16,6,"Me̩ gwa Me̩n, ki chakanya e̩wñ nana todu me̩ le̩."
ROM,16,7,"Me̩ gwa Andro̩niko̩s kpai Janias, amefu-mi kʼomi kpai ama chʼe̩namu, ku ma nʼuwohi ef ame̩nukpuche̩ le̩; ma laño̩ jʼefu Kraisti o̩gbami."
ROM,16,8,"Me̩ gwa Ampliato̩s, e̩nufe̩do̩-mi ef Ondu."
ROM,16,9,"Me̩ gwa O̩rbano̩s, e̩ne̩ ki abʼuwa chuko̩lo̩ efu Kraisti, kpai Stakus e̩nufe̩do̩-mi."
ROM,16,10,Me̩ gwa Ape̩le̩s e̩ne̩ ku ma fʼu ñwa kʼi nyo̩ efu Kraisti. Me̩ gwa abo Aristo̩bulo̩s.
ROM,16,11,"Me̩ gwa He̩ro̩dio̩n, kʼi chʼefu-mi. Me̩ gwa abo Narsiso̩s ku ma jʼefu Ondu."
ROM,16,12,Me̩ gwa Trufana kpai Trufosa ku ma achʼakanya uko̩lo̩ ef Ondu le̩. Me̩ gwa Pe̩rsis e̩nufe̩do̩ kʼi chʼakanya uko̩lo̩ nana ef Ondu.
ROM,16,13,"Me̩ gwa Rufo̩s e̩ne̩ ku ma chi ef Ondu le̩, kpai iye-wñ ki ño̩ chʼiye-mi ge̩."
ROM,16,14,"Me̩ gwa Asunkrito̩s kpai Fle̩go̩n kpai He̩rme̩s kpai Patro̩bas kpai He̩rmas, kpai amo̩maye ku ma manyʼuma."
ROM,16,15,"Me̩ gwa Filo̩lo̩go̩s kpai Julia kpai Nere̩o̩s kpai o̩maye-wñ onobule̩, kpai O̩lumpas kpai abo kiafo̩ du ku ma manyʼuma."
ROM,16,16,Me̩ dʼukalu kiafo̩ gwʼomune̩. Ujeju abudo̩ Kraisti duu agwa me̩.
ROM,16,17,"Oñ o̩ko̩ nagha bʼume̩, amo̩maye, me̩ nafʼeju mʼabo ku ma jʼadʼamone̩ rʼeji ku ma la ada amone̩ hi tʼojoji ñw o̩la kʼame̩ ko̩che̩ le̩ ne̩: ku me̩ muna bʼuma te̩."
ROM,16,18,"Todu abo e̩go̩-i achuko̩lo̩ adu ñw Ondu-wa Kraisti n, chai ef uma ma re̩; oñ ma nʼurinyo̩ o̩fa kpai ele eka mʼame̩ne̩do̩foo̩ ibe da."
ROM,16,19,"Todu egbagbo̩ ku me̩ gbagbo̩ kwo̩tʼamone̩ du e̩ti. Todule̩ oñ nayo̩ todu me̩, i la dʼumi e̩do̩ ku me̩ chʼamanibe ugbo e̩wñ ki nyo̩, kʼe̩wñ e̩bie̩ne̩ ki we egwe̩gwa nyʼume̩."
ROM,16,20,Oñ O̩jo̩ e-ure̩do̩ la akpi Setan fo̩ ef e̩re̩-me̩ ofeje̩i. Ufe̩de̩nyo̩ Ondu-wa Jisusi Kraisti ki dʼugbo me̩.
ROM,16,21,"Timoti, kʼi abʼumi chʼuko̩lo̩, agwa me̩, kpai Lukio̩s kpai Jeso̩n kpai Sosipata amefu-mi le̩."
ROM,16,22,"Omi, Te̩rtio̩s kʼu nakʼo̩takada-i, agwa me̩ ef Ondu."
ROM,16,23,"Gayo̩s e̩ne̩nyi-mi kpai abo ujeju-i chaka agwa me̩. Irasto̩s, adʼo̩kpulu ewo-i, agwa me̩, kpai Kwarto̩s o̩maye le̩. ["
ROM,16,24,Ufe̩de̩nyo̩ Ondu-wa Jisus Kraisti ki dʼugbo me̩ chaka. Ami.]
ROM,16,25,"Tʼugbo e̩ne̩ ki neke fume̩ e̩re̩ nyane̩ teju alu kʼUche̩nyo̩-mi kpai o̩la akoya Jisus Kraisti de̩, teju alu ku ma mʼafili bite̩ ku ma dute̩ chii o̩kpanachi o̩kpanachi ogbegbele̩ le̩,"
ROM,16,26,"ku ma la mʼu du tejugede abajo̩-i, oñ ma je̩ ñw abo uche̩ichi du ku ma mʼo̩ lef o̩takada kʼamakache̩ ko̩ teju alu kʼO̩jo̩ e-ogbegbele̩ fʼuko̩-wñ te̩, kʼama ki mʼo̩la e̩do̩ ekono gbagbo̩;"
ROM,16,27,"tʼugbo O̩jo̩ kate ki nʼibe le̩, lefu Jisus Kraisti, owñ ki nʼojima tʼogbegbele̩ nyile̩wa. Ami."
1CO,1,1,"Po̩l, e̩nukpuche̩ e-Jisusi Kraisti lugbo edo̩ ku ma dʼo̩ lef ede̩ ki dʼO̩jo̩ e̩do̩, kpai So̩ste̩nes, o̩maye le̩,"
1CO,1,2,"tugbo ujeju abudo̩ O̩jo̩ ki de̩ Ko̩rint, ku ma je̩ ñw ma fo̩ efu Kraisti Jisus, abo kiafo̩ tod edo̩ ku ma do̩ ma, manyʼabo ugbo du ku ma jʼakwadʼodu Ondu-wa Jisusi Kraist, e-ma kpai e-wa:"
1CO,1,3,Ufe̩de̩nyo̩ kpʼure̩do̩ ki chʼe-me̩ kwugbo O̩jo̩ Ata-wa kpai Ondu Jisusi Kraist.
1CO,1,4,NagwʼO̩jo̩-mi e̩gba du todu me̩ noj ufe̩de̩nyo̩ O̩jo̩ ku ma du ñw me̩ efu Kraisti Jisus;
1CO,1,5,"todabu ku ma mʼume̩ ko chʼanana ef e̩wñ du ef uwñ, ef o̩la du kpai ef e̩wñ ema du;"
1CO,1,6,dabalu ku ma fʼibenu Kraisti lonyane̩ ef ume̩:
1CO,1,7,todabe̩le̩ ame̩ dubi ef ele ufe̩de̩nyo̩ du n: me̩ jo̩ afejuto̩na ane̩de ubireju e-Ondu-wa Jisusi Kraist;
1CO,1,8,"e-ki año̩ fʼume̩ lonyane̩ gbogbo wʼukpoji, ki we enʼugbo ku ma akʼalu nyʼume̩ o̩la iko o̩jo̩ Ondu-wa Jisusi Kraist."
1CO,1,9,"O̩jo̩ chʼachubi one̩, lef uwñ ma fʼume̩ do̩ tef uta e-O̩ma-wñ Jisusi Kraist Ondu-wa, eta."
1CO,1,10,"Oñ nagbo̩ko̩bʼume̩, amo̩maye, lef odu Ondu-wa Jisusi Kraisti, todu kʼo̩chaka-me̩ ki kʼomu okate, kʼudate̩ i ojoji ki we edʼef ume̩: ku me̩ la chʼe̩ñwo̩che rʼalukate te̩, kʼibe-me̩ ki chʼoka. Oñ alu kʼe̩wñ de̩ eju-me̩ ki ño̩ chʼoka ge̩."
1CO,1,11,"Todu abo Klo dʼo̩la-me̩ dufu ñw mi, amo̩maye, ka kʼaro̩ dʼef ume̩."
1CO,1,12,"E-kʼu naka-i de̩, kakini, E̩ne̩ne̩ne̩ne̩ ef ume̩ aka kakini, Omi kʼu chʼe̩ne̩ Po̩l de̩; omi la chʼe̩ne̩ Apolo̩s; omi la chʼe̩ne̩ Kifas; omi la chʼe̩ne̩ Kraist."
1CO,1,13,Kraisti chʼe̩kpe̩ru ojoji ojoji le̩e̩? Po̩l oñ ma fʼu kamoli todu me̩-i ke n? Abe̩ku ma fʼume̩ che baptism tef odu Po̩l?
1CO,1,14,"NagwʼO̩jo̩ ugwa todabu kʼu ma chʼe̩ne̩ du ef ume̩ baptism n, chai Krispus kpai Gayo̩s ñwa-i."
1CO,1,15,"Tode̩gba kʼe̩ne̩ du ma aka kakini, Ma fʼume̩ che baptism ef odu e-mi Po̩l."
1CO,1,16,"U muda ño̩ che abʼunyi Stefano̩s baptism ge̩: i chʼe-abo ki bo̩, abe̩k u che e̩ne̩ omune̩ baptism le̩-o, u ma n."
1CO,1,17,"Todu Kraisti kpʼumi uche̩ baptism echʼone̩ n, chai Uche̩nyo̩ eje̩ rʼone̩: i chʼef o̩la ofili eka n, tode̩gba kʼoli uku Kraist amud ofofo."
1CO,1,18,Todu o̩la oli uku le̩ chʼe̩wñ e̩fu-le̩fu ñw abo ku ma jʼalenyo̩-i; ama ukpahiu O̩jo̩ i muda che ñw awa ku ma jadu-i.
1CO,1,19,"Todu i che̩ko̩tane̩ kakini,"
1CO,1,20,Ugbo e̩nofili de̩? Ugbo ako̩takada de̩? Ugbo e̩niñwa e-o̩kpanachi kide̩-i de̩? O̩jo̩ mʼofili ile̩-i du chʼe̩wñ e̩fule̩fu ta n?
1CO,1,21,"Todu abu ki chʼef ofili O̩jo̩ oñ ile̩ ma nʼofili e-wñ ma O̩jo̩ n, i rʼO̩jo̩ e̩do̩ kʼi fʼamake̩do̩no jadu lef e̩fule̩fu e-akoya eta."
1CO,1,22,"Abu kʼamaJu tene ujiwe, kʼamaGrik la feju e̩wñ ofili:"
1CO,1,23,"awa muda nʼakoya Kraisti ku ma kamoli le̩ ata, e̩wñ-udʼamaJu hi i che, e̩wñ e̩fule̩fu i la che ugbo abo uche̩ichi."
1CO,1,24,"Ama ugbo abʼudo̩, tʼamaju tʼamaGrik, Kraisti chʼukpahiu O̩jo̩ kpai ofili O̩jo̩."
1CO,1,25,Todabu kʼe̩fule̩fu e-O̩jo̩ chʼofili tʼamone̩ le̩; e̩wñ e̩gbo e-O̩jo̩ la gbiñmi tʼamone̩ le ge̩.
1CO,1,26,"Todu, me̩ gʼudo̩ ku ma do̩ me̩ le̩, amo̩maye, kakini, I chʼame̩no̩fili likpa o̩re̩la wewe n, i chʼame̩nukpahiu wewe n, i chʼabo ku ma bi ma lʼeju O̩jo̩ wewe n:"
1CO,1,27,"chai e̩wñ e̩fule̩fu ile̩-i oñ O̩jo̩ chi, todu kʼi je̩ ñw anyo̩ mu ame̩nofili; O̩jo̩ laño̩ fʼe̩wñ e̩gbo ile̩-i chi todu kʼi je̩ ñw anyo̩ ki fʼe̩wñ ki gbiñmi mu:"
1CO,1,28,"kpai e̩wñ ku ma ma bi lʼeju O̩jo̩ n, kpai e̩wñ ibe̩te̩ oñ O̩jo̩ chi, e̩wñ ki ma dede̩ n le̩, todu kʼi fʼe̩wñ ki do̩mo̩ gbogili te̩."
1CO,1,29,Todu kʼo̩re̩la du ki we ebuba eju O̩jo̩.
1CO,1,30,"Owñ la chʼe̩te̩-me̩ efu Kraisti Jisusi kʼi mud ofili ñw wa kwugbo O̩jo̩, tʼo̩kpakpa tʼefo̩, tʼula-one̩-tane̩:"
1CO,1,31,"todu ki dabalu ki che̩ko̩tane̩ kakini, E̩ne̩ ki abuba kʼi nabuba ef Ondu."
1CO,2,1,"Oñ ewa kʼomi wʼugbo me̩ le̩, amo̩maye, u wa kpai o̩la e̩te̩le̩ eka, abe̩k ofili ajʼuche̩ o̩la ibenu e-O̩jo̩ rʼume̩ n."
1CO,2,2,"Todu u fʼu ñwa te̩ ka kʼu namʼe̩wñ du ef ume̩ n, chai Jisusi Kraist, owñ le̩ la chʼabu ku ma fʼu kamoli le̩."
1CO,2,3,Omi laño̩ dʼugbo me̩ ef e̩gbo kpʼef ailo kpʼef o̩la ega nana.
1CO,2,4,"Oñ o̩la kʼu ka kpʼakoya kʼu ta i la chʼef o̩la ofili ki agbʼone̩ ibe n, chai ef Afu kpai ukpahiu kʼame̩ li:"
1CO,2,5,"todu kʼe̩do̩ ekono-me̩ ki we ede̩ ef ofili one̩, chai ef ukpahiu O̩jo̩."
1CO,2,6,"A muda ako̩la ofili ef amo̩kone̩: i muda chʼofili e-o̩kpanachi kide̩ n, i la chʼe-amagboji o̩kpanuchi-i ku ma fʼu gbogili te̩-i n:"
1CO,2,7,"a muda ako̩la ofili O̩jo̩ ef afili, owñ chʼe-ki te̩te̩maja le̩, e-kʼO̩jo̩ fudate̩ o̩gba tak o̩kpanachi, o̩kpanachi do̩mo̩ tod ojima e-wa."
1CO,2,8,"E-kʼe̩ne̩ du ef amagboji o̩kpanachi kide̩ ma ma n: todu ama ma ma, ma ma dʼOndu ojima kaba mʼoli uku le̩ n:"
1CO,2,9,"ama i dabalu ki che̩ko̩tane̩ kakini,"
1CO,2,10,"O̩jo̩ muda mubite̩ ñw wa lef Afu-wñ; todu Afu le̩ atejane̩ e̩wñ du, i chaka chʼe̩wñ unefu e-O̩jo̩."
1CO,2,11,Todu e̩ne̩ dʼef amone̩ kʼi ama e̩wñʼ e-one̩? chai afu e-one̩ ki dʼef uwñ? Abe̩le̩ oñ e̩ne̩ du ma ma e̩wñ e-O̩jo̩ n chai Afu e-O̩jo̩.
1CO,2,12,"I la chʼafu e-ile̩ a gba le̩ n, chai Afu e-ki kwugbo O̩jo̩, todu kʼawa ki ma e̩wñ kʼO̩jo̩ ko chʼuwa ele ufe̩de̩nyo̩."
1CO,2,13,"I la chʼef o̩la kʼofili one̩ ko̩ wa oñ a nʼe̩wñ le̩ aka n, chai ef e-kʼAfu ko̩ wa; e̩wñ Afu ma nʼañwa e̩wñ Afu."
1CO,2,14,"Onugo one̩ agba e̩wñ Afu e-O̩jo̩ n: todu e̩wñ e̩fule̩fu i che ugbo-wñ, i la neke mʼo̩ n, todu ku ma ñwʼo̩ go lo̩na Afu."
1CO,2,15,"E̩ne̩ Afu añwa e̩wñ du go, e̩ne̩ du la añwa owñ go n."
1CO,2,16,Todu e̩ne̩ ma ibe Ondu? kʼi abʼo̩ ñw o̩la? Awa la ne̩ ibe e-Kraist.
1CO,3,1,"Amo̩maye, omi la neke ko̩la ñw me̩ alu kʼu ma ako̩la ñw abo kʼAfu wʼuma o̩la n, chai dabe̩ne̩ kʼabo̩re̩la, dabe̩ne̩ kʼamo̩me̩kpa efu Kraist."
1CO,3,2,"E̩nya u du ñw me̩ ñmo̩, i chʼo̩je̩ u du ñw me̩ n; todu me̩ bʼo̩ jo̩ e̩gba le̩ n: me̩ la bʼo̩ jo̩ abajo̩-i ta n;"
1CO,3,3,"todu me̩ chʼabo̩re̩la ta. Todu abu kʼogu eja kpʼuja jʼef ume̩, i chʼabo̩re̩la me̩ che n? I chʼikpa one̩ oñ me̩ tʼo̩ alule̩ le̩ n?"
1CO,3,4,"Todu e̩gba du kʼe̩ne̩ʼka kakini, Omi chʼe̩ne̩ Po̩l; kʼe̩ne̩ omune̩ ojoji kakini, Omi chʼe̩ne̩ Apo̩lo̩s; i chʼamone̩ ofo me̩ che n?"
1CO,3,5,Apo̩los chʼe̩ne̩? abe̩k e̩ne̩ che Po̩l? Amache e̩wñ ñw one̩ ku me̩ ke̩do̩no lefu ma ma che; kʼe̩ne̩ne̩ne̩ne̩-ma la de̩ alu kʼOndu du ñw u.
1CO,3,6,"Omi du gbe̩, Apolo̩s tʼomiofo fiʼo; O̩jo̩ muda je̩ ñw u ya."
1CO,3,7,Todu abe̩le̩ fe̩ne̩ kʼi adʼu gbe̩ tʼe̩ne̩ kʼi atʼomiofo fiʼo̩ chʼe̩wñ du n; chai O̩jo̩ ki aje̩ ñw u ya.
1CO,3,8,Abe̩le̩ e̩ne̩ kʼi adʼu gbe̩ kpai e̩ne̩ ki atʼomiofo fiʼo̩ chʼoka: e̩ne̩ne̩ne̩ne̩ la agba uro̩me̩-wñ alu kʼakanya uko̩lo̩ e-wñ de̩.
1CO,3,9,"Todu awa mejeji chʼabuko̩lo̩ O̩jo̩: uche̩ e-O̩jo̩, unyi e-O̩jo̩ oñ ame̩ che."
1CO,3,10,"U dʼe̩re̩-wñ nyane̩ teju ufe̩de̩nyo̩ O̩jo̩ ku ma du ñw mi, dabe̩ne̩ kʼe̩nofili kʼi chʼo̩ka unyi eko̩; e̩nomune̩ la akʼo̩ oji-wñ. E̩ne̩ne̩ne̩ne̩ ki muda nago alu kʼi ako̩ oji-wñ."
1CO,3,11,Todu e̩ne̩ du neke dʼe̩re̩ unyi omune̩ ojoji nyane̩ manyʼe-ku ma jʼadunyane̩ kʼowñ che Jisusi Kraisti le̩ n.
1CO,3,12,"I la che̩wñ kʼe̩ne̩ du nʼo̩jamalia abe̩k ajifa abe̩k okuta akoko abe̩k oli abe̩k egbe abe̩k elikpo, ane̩ oji e̩re̩ unyi le̩,"
1CO,3,13,"uko̩lo̩ e̩ne̩ne̩ne̩ne̩ atejugede: todu o̩jo̩ le̩ adʼu dufu, todabu ku ma abiʼu te̩ ef una; una le̩ onugo añwa uko̩lo̩ e̩ne̩ne̩ne̩ne̩ go alu ki de̩."
1CO,3,14,"Iche̩wñ kʼuko̩lo̩ unyi eko̩ kʼe̩ne̩ du ne oji-wñ do̩mo̩ nyane̩, i agba uro̩me̩-wñ."
1CO,3,15,"Iche̩wñ kʼuko̩lo̩ e̩ne̩ du gujo rinyo̩, ofu abʼu, ma la ajadu owñ onugo, i muda dabe̩ne̩ kʼi chʼelef una."
1CO,3,16,Ame̩ ma ka kʼame̩ chʼunyi-O̩jo̩ ejefu n? kʼAfu O̩jo̩ la dodo ef ume̩ n?
1CO,3,17,"Iche̩wñ kʼe̩ne̩ du fʼunyi-O̩jo̩ ejefu bie̩, O̩jo̩ akpʼe̩ne̩ le̩ bie̩; todu unyi O̩jo̩ ejefu afo̩, e-le̩ la chʼame̩."
1CO,3,18,"E̩ne̩ du kʼi mʼo̩la-wñ ibe da n. Iche̩wñ kʼe̩ne̩ du dʼef ume̩ kʼi do̩ kʼi chenʼofili ef o̩kpanachi kide̩, i ki namud e̩ne̩ e̩fule̩fu, todu kʼi mud e̩no-fili."
1CO,3,19,"Todu ofili ile̩ kide̩ chʼe̩fule̩fu ugbo O̩jo̩. Todu i che̩ko̩tane̩ kakini, I agwo̩nyʼame̩nofili ef ugbeju-ma;"
1CO,3,20,"omune̩ ño̩ de̩ ge̩ kakini, Ondu chema ibe kʼame̩nofili akpe̩, ka kʼi chʼofofo."
1CO,3,21,"Todabe̩le̩ e̩ne̩ du ki hi one̩ ne abuba n. Todu e̩wñ du chʼe-me̩,"
1CO,3,22,"dagba i che Po̩l, abe̩k Apo̩lo̩s, abe̩ku Kifas, abe̩k ile̩-i, abe̩k iñmi, abe̩k uku, abe̩k e̩wñ ki jo̩ abajo̩-i, abe̩k e̩wñ ki ache ki wa; o̩chaka-wñ chʼe-me̩;"
1CO,3,23,ame̩ la chʼe-Kraist; Kraisti la chʼe-O̩jo̩.
1CO,4,1,A Abe̩le̩ one̩ ki lʼuwa ru dabe̩ne̩ kʼabimo̩to Kraisti kpai amadigede e̩wñ afili O̩jo̩.
1CO,4,2,E̩wñ ku ma ñʼatejane̩-wñ ef amadigede emi de̩: ku ma li ka ku ma chʼamachubi one̩.
1CO,4,3,Ama ugbʼe-mi kʼame̩ abe̩k o̩jo̩ ki añwa e-one̩ ki gwili mi chʼe̩wñ kpiniki; i muda chʼomi agwili o̩la-mi n.
1CO,4,4,"Todu u mʼe̩wñ du ki afʼajo nyʼumi n, i muda chʼef e-le̩ oñ ma adale ñw mi n; e̩ne̩ ki la agwili e-mi chʼOndu."
1CO,4,5,"Todabe̩le̩ ame̩ ki kpʼoji ajo̩ du o̩gba tak adiko-wñ jo̩ n, gbogbo nyʼe̩gba kʼOndu lewa, owñ le̩ adʼe̩wñ umaja e-e̩chubi wʼugbo ugane̩. I año̩ dohi o̩la ki dʼef e̩do̩ one̩ tejugede. E̩gbale̩ tak e̩ne̩ne̩ne̩ne̩ ane̩ uñwulo̩ e-wñ kwugbo O̩jo̩."
1CO,4,6,"Amo̩maye-mi, u mʼe̩wñ-i rida nʼo̩la-mi kpʼApo̩lo̩s oji, todu kʼame̩ ki ko̩che̩ ef uwa ku me̩ we egu e̩wñ ki che̩ko̩tane̩ le̩ daba; todu kʼe̩ne̩ du ef ume̩ kʼi we edʼe̩ne̩ʼka ñwo̩ achagwunyu ekeji."
1CO,4,7,"Todu, e̩ne̩ fʼuwe̩ ñwarʼojoji? E̩wñ e̩ ne̩ ki ma chʼegba e̩ gba n? I la che̩wñ ki chʼegba e̩ gba, e̩wñ chi kʼe̩ buba dabe̩ne̩ ki ma chʼegba e̩ gba ni ta?"
1CO,4,8,"Efu-me̩ ko̩ me̩; me̩ mud amanana me̩: me̩ la fʼonu je̩ ubi wa ojoji me̩; O i ma chʼejile onu eje̩ me̩ ne̩, todu kʼawa ki ño̩ bʼame̩ jʼonu ge̩!"
1CO,4,9,"Todu u do̩ ka kʼO̩jo̩ mʼawa kʼa chʼame̩nukpuche̩ ko ñe̩ña jo̩ otitala dabe̩ne̩ kʼudu uku nʼuwa oji. Todu, a mud e̩wñ igo ñw ile̩, tʼamonuche̩ O̩jo̩, tʼamone̩."
1CO,4,10,"Awa chʼame̩ne̩fule̩fu todu Kraist, ame̩ la chʼamanibe efu Kraist; awa chʼame̩ne̩gbo, ame̩ la chʼamagbiti; ame̩ chenʼojima, ma la bumʼuwa re n."
1CO,4,11,"Gbogbo wʼiko auwa kide̩ ebi kpʼolugbe̩ akpa wa, a la tago ofo, ma nʼuwa o̩kpo̩ ugbo du, ma ñwʼuwa ikafa n, a nʼe̩re̩ ane̩ n,"
1CO,4,12,"awa la achʼakanya e̩wñ, a la nʼo̩wo̩ e-wa onugo chʼuko̩lo̩: ma bʼuwa ina, a je̩nyu ñw ma; ma doli wa, a mugba;"
1CO,4,13,"ma chakpabie̩ wa, a la gbo̩ko̩bʼuma; a dabe̩ne̩ kʼiwa ile̩-i, a chʼiwa ku ma delikwo bʼe̩wñ du te̩ gbogbo wʼifai."
1CO,4,14,"I chʼanyo̩ nako mʼume̩ o̩takada kʼu nako̩-i n, chai dabe̩ne̩ kʼibe oñ nadu tʼamo̩ma-mi kʼu nafe̩do̩ efu."
1CO,4,15,"Todu dagba me̩ chaka nʼabo icham icham ku ma kʼume̩ o̩la efu Kraisti, me̩ muda nʼata wewe ge̩ n; todu omi fʼume̩ bi efu Kraisti Jisusi lef Uche̩nyo̩ le̩."
1CO,4,16,"Todule̩ nagbo̩ko̩bʼume̩, me̩ ki mud abo ki awʼumi che."
1CO,4,17,"Todu kʼu kpe̩ Timoti wʼugbo me̩ le̩ de̩, owñ chʼo̩ma ufe̩do̩-mi kʼi achubi mi ef Ondu, kʼowñ are me̩ wa o̩na o̩na-mi efu Kraisti, dabalu kʼu nakʼone̩ ugbo du ef ujeju abudo̩ Ondu du."
1CO,4,18,Aboʼka la añwo̩ dabe̩ne̩ kʼomi ma ñʼawʼugbo me̩ ge̩ n.
1CO,4,19,"Iche̩wñ ki muda dʼOndu e̩do̩ nawugbo me̩ piopio; tak u nama o̩la alu e-abo ku ma ñwo̩ le̩ ofo n, chai ukpahiu-ma."
1CO,4,20,"Todu ojane̩ e-O̩jo̩ dʼef o̩la alu ofo n, chai ef ukpahiu."
1CO,4,21,E̩wñ dʼume̩ e̩do̩? O̩kpa nane̩ wʼugbo me̩? abe̩k ufe̩do̩? kpai afu o̩chikimi?
1CO,5,1,"Ma ro̩ pee kakini, Abutabu eche dʼef ume̩, owñ chʼe̩go̩ abutabu ki ma la dedʼef abo uche̩ichi n, owñ cheka kʼe̩ne̩ʼka ne̩ o̩ya ata-wñ."
1CO,5,2,Oñ me̩ jʼañwo̩-i? kʼi ma chʼaido̩ eda n? Todu ku me̩ ki mʼe̩ne̩ ki chʼe̩wñ e̩go̩-i du kwo bʼalumeji-me̩ te̩ n?
1CO,5,3,"Todu, ochochi, omi dʼane̩ efaño̩la n, u muda dʼane̩ ef afu, oñ u fʼabi kpʼe̩ne̩ ki chʼe̩wñ abe̩le̩ dabe̩ne̩ kʼu dʼane̩ o̩mo̩ me̩."
1CO,5,4,"Ef odu Ondu Jisus, abu ku me̩ wajo̩, ame̩ kpai afu-mi manyʼukpahiu Ondu Jisus,"
1CO,5,5,"kʼa mʼe̩ne̩ abe̩le̩ du ñw Setan kʼi fʼo̩re̩la-wñ kpaku, todu ku ma ki fʼafu-wñ jadu o̩jo̩ Ondu Jisus."
1CO,5,6,Uba-me̩ le̩ chʼo̩me̩me̩le̩ n. Ame̩ ma kʼo̩jo̩wu re abie̩ nyʼodukulu e̩wñ n?
1CO,5,7,"Me̩ ki fʼo̩jo̩wu e-igbele le̩ gwe̩ rinyo̩, todu kʼame̩ ki chʼodukulu etito̩, alu ku me̩ de̩ ku me̩ ma nʼo̩jo̩wu n le̩. Todu ma ño̩ fʼElaloji-wa kpa me̩— owñ che Kraist."
1CO,5,8,"Todabe̩le̩ a ki fʼuje̩wñ uyo̩ le̩ de, o̩jo̩wu e-igbele ki dʼo̩ n, o̩jo̩wu e-e̩bie̩ne̩ kpʼebibi ki dʼef uwñ n, chai ef e̩wñ e̩do̩ yaala kpai ochochi e-ki ma nʼo̩jo̩wu n."
1CO,5,9,U ko̩ rʼume̩ ef o̩takada le̩ ku me̩ we ekʼame̩nabutabu chʼo̩la;
1CO,5,10,"i la chʼo̩chaka ame̩nabutabu e ile̩-i abe̩k ame̩nejufufu abe̩k amadinya e̩wñ, abe̩k amachode n; todu e̩gbale̩ i ma dukpe̩ ku me̩ kwo bʼef ile̩-i te̩."
1CO,5,11,"Fa-i u muda ko̩ rʼume̩ kakini, Iche̩wñ kʼe̩ne̩ du ku ma do̩ kʼo̩maye chʼe̩nabutabu, abe̩k e̩nejufufu, abe̩k achode, abe̩k abʼone̩ ina, abe̩k añmo̩te̩ abe̩k adinya e̩wñ; me̩ ki gbʼo̩ chʼo̩la n; me̩ ki la bʼe̩ne̩ e̩go̩ le̩ jʼuje̩wñ n."
1CO,5,12,Todu e̩wñ chʼe-mi kpʼajo̩ abo̩do̩da eka? I chʼanie̩ akajo̩ abo ejefu n?
1CO,5,13,Ama O̩jo̩ chʼe̩ne̩ ki akajo̩ abo o̩do̩da. Me̩ mʼe̩ne̩bibi le̩ du bʼef ume̩ te̩.
1CO,6,1,E̩ne̩ du ef ume̩ kʼi nʼo̩la kpʼekeji-wñ ne̩do̩ edʼa ajo̩ o̩gba ame̩nuji? ki ma la chʼo̩gba abo kiafo̩ n?
1CO,6,2,Abe̩k ame̩ ma ka kʼabo kiafo̩ akpʼoji ajo̩ ile̩-i n? Iche̩wñ ki chʼame̩ akpʼoji ajo̩ ile̩-i me̩ bʼoji ajo̩ kekele̩ re̩-i ekpa jo̩ n?
1CO,6,3,"Ame̩ ma kakini, Awa akpʼoji ajo̩ amonuche̩ O̩jo̩ n? E̩wñ chʼe-e̩wñ udeju-wa ile̩-i ke̩?"
1CO,6,4,"Todule̩ iche̩wñ kʼo̩la e̩wñ udeju-wa-i chi ñw me̩, mak ame̩ ki kʼabo ku ma do̩ rʼibe̩te̩ ef ujeju abudo̩ Ondu gugu jo̩ ku ma ka o̩gbama."
1CO,6,5,Nakʼe-i kʼanyo̩ ki mu me̩. Abe̩le̩? I nʼugbo kʼe̩nofili okate dʼef ume̩ kʼi adale agbagba amo̩maye n?
1CO,6,6,Chai kʼo̩maye kʼi do̩ o̩maye ajo̩? kʼe-le̩ la chʼo̩gba abo ku ma ma ke̩do̩no n?
1CO,6,7,"Todule̩ me̩ la dabu o̩mo̩ ogbolo me̩, owñ chʼe-ku me̩ dʼo̩la-me̩ ajo̩ le̩. E̩wñ chi ku me̩ ma ro̩no ku ma chʼume̩ uji n? E̩wñ chi ku me̩ ma to̩no̩ ku ma chʼume̩ e̩la n? E-le̩ ma me̩."
1CO,6,8,"Me̩ muda chʼuji, me̩ la chʼone̩ e̩la, e-le̩ la chʼamo̩maye oñ me̩ che ma."
1CO,6,9,"Abe̩k ame̩ ma kakʼame̩nuji aje̩ ojane̩ O̩jo̩ ogu n-in? Me̩ ki je̩ ñw e̩ne̩ du ko̩ me̩ la n. Tʼame̩nabutabu tʼamachode tʼabo ku ma tene o̩ya one̩, tʼabo ku ma deide̩le, tʼaboke̩le̩ ku ma bʼe̩ne̩kele̩ dachi,"
1CO,6,10,"tʼamajoji, tʼame̩nejufufu, tʼamañmo̩te̩, tʼamabʼone̩ ina, tʼamadinya aje̩ o̩da ojane̩ O̩jo̩ ogu n."
1CO,6,11,"Abo iche̩ka ef ume̩ la dabe̩le̩ akwoubi; ma muda fʼume̩ o̩la gwe, ma fʼume̩ che ku me̩ fo̩ me̩, ma la fʼale da ñw me̩ ef odu Ondu Jisusi Kraisti kpʼef Afu O̩jo̩-wa."
1CO,6,12,"O̩da aje̩ ñw mi che e̩wñ du. I muda chʼo̩chaka e̩wñ anʼile n. O̩da aje̩ ñw mi che e̩wñ du, omi muda je̩ ñw e-du ki nʼo̩da-mi n."
1CO,6,13,"Uje̩wñ chʼutod ukulu, ukulu la chʼutod uje̩wñ; ama tʼe-i tʼe-le̩ O̩jo̩ aje̩ ñw ejeji-wñ gbogili te̩. Año̩la la chʼutodu e̩wñ abutabu eche n, chai tod Ondu, oñ Ondu chʼutodu año̩la."
1CO,6,14,"O̩jo̩ la mʼOndu du kwane̩ me̩, i año̩ ko wa kwane̩ lef ukpahiu-wñ ue̩."
1CO,6,15,Me̩ ma ka kʼaño̩la e-me̩ chʼe̩wñ año̩la Kraisti n? Todule̩ namʼe̩wñ año̩la Kraisti ko chʼe̩wñ año̩la ajo̩ko̩? O̩jo̩ ki kpo̩na!
1CO,6,16,"Abe̩k ame̩ ma kakini, E̩ne̩ ki dama kpʼajo̩ko̩ chʼaño̩laʼka kpʼowñ n? Todu i kakini, Ama meji le̩ achʼaño̩laʼka."
1CO,6,17,E̩ne̩ ki la dama kpʼOndu chʼafu okate kpʼowñ.
1CO,6,18,"Me̩ ki ra bʼe̩wñ abutabu eche te̩. E̩wñ adure du kʼone̩ chaka ache ej o̩do̩da año̩la i de̩, ama e̩ne̩ ki achʼabutabu kpʼajo̩ko̩, año̩la e-wñ onugo i adure le̩."
1CO,6,19,Abe̩k ame̩ ma ka kʼaño̩la-me̩ chʼunyi ejefu e-Afu Kiafo̩ kʼi dʼef ume̩ ku me̩ ne̩ kwugbo O̩jo̩ n? I la chʼame̩ nʼo̩la-me̩ n.
1CO,6,20,Todu e̩wñ akoko ku ma du la me̩ do̩mo̩; me̩ ki dojima ñw O̩jo̩ ef año̩la-me̩ ke!
1CO,7,1,Oñ ugbo o̩la e̩wñ ku me̩ la kʼo̩takada-wñ rʼumi le̩: i chʼo̩me̩me̩le̩ ñw one̩ ki we egwo̩nyʼonobule̩.
1CO,7,2,Ama lef abutabu eche ki do̩mo̩ e̩ne̩nene̩ne̩ ki nanʼo̩ya e-wñ. E̩ne̩ne̩ne̩ne̩ ki la nʼo̩ko̩ e-wñ.
1CO,7,3,O̩ko̩ ki narʼo̩me̩ kʼi je̩ ñw o̩ya; abe̩le̩ o̩ya ki nadu ñw o̩ko̩-wñ.
1CO,7,4,"I chʼo̩ya nʼo̩da año̩la e-wñ n, chai o̩ko̩-wñ ne̩; abe̩le̩ ge̩ i chʼo̩ko̩ nʼo̩da año̩la e-wñ n, chai o̩ya-wñ ne̩."
1CO,7,5,"Ame̩ ki dʼo̩wo̩ mʼo̩la-me̩ ñw omune̩ n, chai e̩gba kʼalu-me̩chʼoka todu ku me̩ li o̩wo̩ adua eche, taku me̩ adama ge̩, todu ku Setan ki we ejʼume̩ ma lef emʼo̩la ne̩ ku me̩ ma neke mʼo̩la-me̩ ne̩ n."
1CO,7,6,"E-kʼu ka-i, o̩wo̩ nabulo̩ ñw me̩ le̩, i chʼuko̩ ete̩ de̩ n."
1CO,7,7,"I la dʼumi e̩do̩ kʼamone̩ du ki dʼalu kʼomi onugo de̩. Ama e̩ne̩ne̩ne̩ne̩ nʼele ufe̩de̩nyo̩ e-wñ kʼO̩jo̩ du ñw u, oka ne̩ abe̩i, omune̩ ne̩ abe̩i."
1CO,7,8,"Oñ naka ñw abo ku ma ma nʼo̩ya abe̩k o̩ko̩ ta n, kpʼamo̩yaukuo̩ko̩, kakini, I chʼo̩me̩me̩le̩ ñw ma ku ma jo̩ alu kʼomi de̩."
1CO,7,9,"I muda che̩wñ ku ma ma neke mʼo̩la-ma ne̩ n, ama ki ne̩ ke; todu ene̩ nyo̩ tʼe̩ño̩-wñ ekpa nyʼo̩la le."
1CO,7,10,"U la ka ñw abo ku ma nʼo̩ya, i muda chʼomi n, chai Ondu, kakini, O̩ya ki kwo bʼo̩ko̩-wñ te̩ n."
1CO,7,11,"(Ama iche̩wñ kʼi la kwo bʼo̩ te̩ i ki we enʼo̩ko̩, cho̩kpo̩ni kʼi dabi ñʼo̩la-wñ ru ñw o̩ko̩-wñ); o̩ko̩ ki la dʼo̩ya-wñ tinyo̩ ni ge̩."
1CO,7,12,"I muda chʼe-abo ki bo̩, omi aka ñw ma-i—i chʼOndu n—kakini, Iche̩wñ kʼo̩maye nʼo̩ya kʼi ko̩ eke̩do̩nʼOndu, kʼonobule̩ le̩ je̩ kʼi bʼo̩ gugu, i ki dʼu tinyo̩ n."
1CO,7,13,"Onobule̩ ki la nʼo̩ko̩ kʼi ma ke̩do̩nʼOndu n, kʼi la je̩ kʼi bʼo̩ gugu, i ki kʼo̩ n."
1CO,7,14,"Todu o̩ko̩ kʼi ma ke̩do̩no n afo̩ ef o̩ya-wñ, o̩ya kʼi ma la ke̩do̩no n afo̩ ef o̩maye le̩, cho̩kpo̩ni amo̩ma-me̩ ma de̩hiolo e̩gbale̩ n, ama fa-i ma chʼabo kiafo̩."
1CO,7,15,"I la che̩wñ kʼe̩ne̩ ki ma ke̩do̩nʼOndu n kwo bʼo̩ te̩, i ki kwo ke. O̩maye e-e̩ne̩ke̩le̩ abe̩k o̩maye e-onobule̩ le̩ mud adu ef e̩wñ abe̩le̩ n. O̩jo̩ la fʼuwa do̩ ef ure̩do̩."
1CO,7,16,"Todu, o̩ya, abe̩k uwe̩ ajadu o̩ko̩-we̩, e̩ ma? abe̩k o̩ko̩, uwe̩ ajadu o̩ya-we̩, e̩ ma?"
1CO,7,17,"Chai alu kʼOndu kpe̩ ñw e̩ne̩ne̩ne̩ne̩, alu kʼO̩jo̩ do̩ e̩ne̩ne̩ne̩ne̩ i ki nalu-le̩ abe̩le̩. Abe̩le̩ oñ u ñwa te̩ ef ujeju ujeju abudo̩ Ondu du."
1CO,7,18,I nʼe̩ne̩ ki de̩pi taku ma dʼo̩? I ki kula e̩pi odukulu n. I nʼe̩ne̩ du ku ma ma da e̩pi n taku ma dʼo̩? I ki de̩pi n.
1CO,7,19,E̩pi eda chʼe̩wñ du n; e̩pi odukulu la chʼe̩wñ du n; chai eju edutʼuko̩ kʼO̩jo̩ te̩.
1CO,7,20,E̩ne̩ne̩ne̩ne̩ ki nagugu alu kʼi de̩ ef udo̩ ku ma dʼo̩.
1CO,7,21,"Adu e̩ che oñ ma do̩ we̩? e̩ ki kula n. I muda che̩wñ kʼu-we̩ neke mud o̩mone̩, mʼu du che e̩wñ ke."
1CO,7,22,"Todu e̩ne̩ ki chʼadu ku ma dʼo̩ ef Ondu, chʼe̩ne̩ Ondu kʼi nʼo̩la-wñ; abe̩le̩ e̩ne̩ kʼi chʼo̩mone̩ taku ma dʼo̩ chʼadu Kraisti."
1CO,7,23,I che̩nʼalu aja ku ma du la me̩; me̩ ki mud amadu one̩ n.
1CO,7,24,"Amo̩maye, e̩wñ kʼe̩ne̩ne̩ne̩ne̩ dʼef uwñ ku ma dʼo̩, i ki nagugu ef e-le̩ kpʼO̩jo̩."
1CO,7,25,"I chʼe-amigbe̩le̩ ku ma ma mʼe̩ne̩ke̩le̩ n, i nʼuko̩-wñ kʼOndu te̩ ñw mi n: ama naka e̩wñ kʼomi ma dabe̩ne̩ kʼone̩ kʼOndu lʼejumomi-wñ kʼi chʼachubi-wñ."
1CO,7,26,"Todule̩ lef o̩pe̩cha ki de̩ abajo̩-i, eju-mi, e̩wñ ki chʼo̩me̩me̩le̩ de̩, kakini, Alu ki chʼo̩me̩me̩le̩ kʼone̩ ki de̩ de̩."
1CO,7,27,E̩ che̩ji mʼo̩ya? E̩ ki feju kʼe̩ mutu tane̩ n. E̩ mutu tane̩ bʼo̩ya te̩ me̩? E̩ ki feju o̩ya n.
1CO,7,28,"Ama iche̩wñ kʼe̩ nʼo̩ya, i chʼadure oñ e̩ ta le̩ n; i la che̩wñ kʼigbe̩le̩ ki ma mʼe̩ne̩ke̩le̩ n fʼo̩ko̩ ne̩, i chʼadure i ta le̩ n. Ama abo e̩go̩-i anʼo̩bata ef o̩re̩la. Edo̩wo̩mo̩ oñ omi ado̩wo̩mʼume̩-i."
1CO,7,29,"Ama e-kʼu naka de̩, amo̩maye, kakini, Iko-i bo̩ re me̩; e-ki bo̩ de̩: todu kʼabo ku ma nʼo̩ya ki dabe̩ne̩ ku ma ma ne̩ n;"
1CO,7,30,abo ku ma la araku ku ma ki dabe̩ne̩ ku ma ma raku n; abo ku ma la jʼayo̩ ki dabe̩ne̩ ku ma ma yo̩ n; abo ku ma la la e̩wñ ki dabe̩ne̩ ku ma ma ne̩ n;
1CO,7,31,"abo ku ma la nʼe̩wñ ile̩-i ache e̩wñ, ku ma be̩te̩ma. Todu alu kʼile̩-i de̩ eju alale rinyo̩."
1CO,7,32,"I muda dʼumi e̩do̩ ku me̩ we enʼejiji eda. E̩ne̩ ki ma nʼo̩ya n nʼejiji e̩wñ Ondu eda, alu kʼi ale kʼi anyʼOndu eju:"
1CO,7,33,"ama e̩ne̩ ki nʼo̩ya nʼejiji e̩wñ ile̩-i eda, alu kʼi ale kʼi anyʼo̩ya-wñ eju. Oñ ibe-wñ chʼejeji."
1CO,7,34,"Onobule̩ ki ma nʼo̩ko̩ n kpʼigbe̩le̩ ki ma mʼe̩ne̩ke̩le̩ n nʼejiji e̩wñ Ondu ada, todu kʼi fo̩ tʼaño̩la tʼafu-wñ. Ama e̩ne̩ ki nʼo̩ko̩ nʼejiji e̩wñ ile̩-i ada, alu kʼi ale kʼi anyʼo̩ko̩-wñ eju."
1CO,7,35,"E̩wñ kʼu naka-i chʼutodu kʼi nʼile ñw me̩; i chʼutodu kʼu nʼoku te̩ ñw me̩ n, chai todu ki chʼeju-wñ ñw me̩ ku me̩ jo̩ ñw Ondu ki we enʼe̩wñ kʼi afa me̩ tʼemi tʼemi."
1CO,7,36,"Ama iche̩wñ kʼe̩ne̩ du do̩ kʼe̩wñ kʼi ache, ma cheju-wñ ñw igbe̩le̩-wñ kʼi ma mʼe̩ne̩ke̩le̩ ni n le̩, i la che̩wñ kʼi legu o̩jo̩ e̩gbakpa-wñ du kʼabe̩le̩ i dukpe̩ kʼi de̩; i chʼadure i ata le̩ n, ama ki nʼo̩la-ma ke̩."
1CO,7,37,"Ama e̩ne̩ kʼo̩la le̩ chʼelonyane̩ ef e̩do̩-wñ kpaka, kʼi ma la chʼeku akʼu n, i la chenʼo̩da kʼi che e̩wñ ki dʼowñ e̩do̩, kʼi laño̩ fʼoji-wñ kpa ef e̩do̩ e-wñ kʼi adejutʼigbe̩le̩-wñ kʼi ma mʼe̩ne̩ke̩le̩ n le̩, o̩me̩me̩le̩ i ache."
1CO,7,38,"Tod abe̩le̩ e̩ne̩ k i adʼigbe̩le̩-wñ kʼi ma mʼe̩ne̩ke̩le̩ n chʼo̩ya, o̩me̩me̩le̩ i ache; e̩ne̩ kʼi ma dʼu chʼo̩ya n ache tule."
1CO,7,39,"O̩ya che̩ji te̩ gbogbo tʼadiko kʼo̩ko̩-wñ deju kade; ama iche̩wñ kʼo̩ko̩-wñ mʼolu du, i kwotane̩ kʼi nʼe̩ne̩ du kʼi dʼowñ e̩do̩, chai ef Ondu kate."
1CO,7,40,I muda gugu alu kʼi de̩ i agbede tule eju e-mi: eju-mi omi ño̩ nʼAfu O̩jo̩ ge̩.
1CO,8,1,"Oñ ugbo o̩la e̩la iche̩bo̩ le̩; a cheli ka kʼo̩chaka-wa chema e̩wñ. E̩wñ ema ofo muda dab afu emu nyʼe̩wñ kʼi wu te̩, ufe̩do̩ la ane̩ nyo̩gba."
1CO,8,2,"Iche̩wñ kʼe̩ne̩ du do̩ kʼi fʼe̩wñ ma, mak i ma e̩wñ du alu kʼi dukpe̩ kʼi ma ta n;"
1CO,8,3,"ama iche̩wñ kʼe̩ne̩ du fe̩do̩ O̩jo̩, mak owñ fʼe̩ne̩ le̩ ma me̩."
1CO,8,4,"Todule̩ i chʼe-ugbo o̩la e̩la iche̩bo̩ eje̩ le̩, a cheli ka kʼode chʼe̩wñ du ef ile̩-i n, kʼO̩jo̩ du la do̩mo̩ n, chai okate le̩."
1CO,8,5,"Todu dagba kʼe̩wñ ku ma do̩ ko̩ amo̩jo̩ ki chaka do̩mo̩, tʼefojale tʼane̩ ile̩-i; kʼamo̩jo̩ wewe kpʼamodu wewe jo̩ le̩;"
1CO,8,6,"i muda chʼugbo e-wa O̩jo̩ kʼi chʼAta chʼokate, owñ chʼe̩te̩ e̩wñ du, awa la jo̩ ñw owñ; Ondu Jisusi laño̩ chʼo̩ka, lef owñ e̩wñ du do̩mo̩, awa la do̩mo̩ lef uwñ ge̩."
1CO,8,7,"I muda chʼo̩chaka amone̩ mʼe̩-i n: oñ abo iche̩ka te̩taje̩ e̩wñ ode dabe̩ne̩ kʼe̩wñ iche̩bo̩, oñ abu kʼakone̩ o̩la kʼi dʼef uma chʼe̩gbo, iwa mudamʼo̩ me̩."
1CO,8,8,"Uje̩wñ la adʼuwa dago ñw O̩jo̩ n: dagba a ma je̩ n, a nya n; dagba a je̩, a anana tule n."
1CO,8,9,Ama me̩ nago tode̩gba kʼo̩da-me̩-i amud e̩wñ uke̩re̩ ñw ame̩ne̩gbo̩.
1CO,8,10,"Todu iche̩wñ kʼone̩ li uwe̩ kʼe̩ nʼuma e̩wñ, kʼe̩ chekukane̩ ef unyi ode, akone̩ o̩la kʼi dʼef e̩ne̩gbo le̩ adʼugbiti ñw u kʼi je̩ e̩la iche̩bo̩ n?"
1CO,8,11,Tak o̩maye e-e̩gbo ku Kraisti ku tod uwñ le̩ alenyo̩ ef uma e-we̩.
1CO,8,12,Oñ abu kʼe̩ dʼamo̩maye re kʼe̩ la fʼakone̩ o̩la-ma ku ma chʼe̩gbo le̩ chagbe abe̩le̩ maku Kraisti me̩ dure.
1CO,8,13,"Todule̩ i chʼe-kʼuje̩wñ adʼo̩maye-mi hi, mak i nʼugbo du kʼu naje̩ e̩la ogbegbele̩ ge̩ n; tode̩gba kʼu nadʼo̩maye-mi hi."
1CO,9,1,Omi nʼo̩la-mi n? U chʼe̩nukpuche̩ n? Eju-mi do Jisus Ondu-wa n? I chʼame̩ chʼuko̩lo̩-mi kʼu che ef Ondu n?
1CO,9,2,"U ma chaka chʼe̩nukpuche̩ ugbo abomune̩ n, u muda che ugbo e-me̩ ke; todu ame̩ chʼuhiuko̩ o̩da e̩nukpuche̩-mi ef Ondu."
1CO,9,3,Omu-mi kʼu naka ñw aho ku ma gwili mi de̩:
1CO,9,4,A nʼo̩da kʼa je̩ kʼa la ñmo̩ n?
1CO,9,5,A nʼo̩da kʼa nʼo̩maye onobule̩ chʼo̩ya dab ame̩nukpuche̩ ki bo̩ kpʼamo̩maye Ondu kpai Kifas le̩ n?
1CO,9,6,Abe̩k omi kpai Barnabas kate ma nʼo̩da kʼa we uko̩lo̩ eche n?
1CO,9,7,E̩ne̩ chʼisoja kʼi arʼo̩me̩ ñw o̩la-wñ mama me̩? E̩ne̩ dʼuche̩ achiwebe̩te̩ma gbe̩ kʼi ma la je̩ e̩ro-wñ n? abe̩k e̩ne̩ adejutʼame̩wño̩re̩ kʼi ma la dʼomi e̩nya ame̩wño̩re̩ le̩ mi n?
1CO,9,8,Alu kʼone̩ aka oñ nako̩la-i ke n? I chʼe̩wñ kʼo̩lo̩da ño̩ ka de̩i ge̩ n?
1CO,9,9,"Todu i che̩ko̩tane̩ ef o̩lo̩da Mose̩s, kakini, Me̩ ki gʼalita tunyʼalu okuno̩ ki agwʼọka n. Amokuno̩ wʼO̩jo̩ eju le̩?"
1CO,9,10,"Abe̩k o̩chaka-wñ chʼutodu wa oñ i aki-i? Todu wa oñ ma ko le̩, todu i dukpe̩ kʼe̩ne̩ ki aluche̩ kʼi kibeno uche̩ kʼi alo, oñ e̩ne̩ ki agwʼoka kʼi kibeno ka kʼi anʼukpe̩-wñ."
1CO,9,11,"Iche̩wñ kʼa kʼe̩wñ e-Afu gbe̩ ñw me̩, e̩wñ lile i che eju-me̩ kʼa mʼe̩wñ o̩re̩la e-me̩ ko wʼunyi-wa?"
1CO,9,12,"I la che̩wñ kʼabomune̩ mananyʼo̩da-i, e-wa tule n?"
1CO,9,13,Ame̩ ma ka kʼabo ku ma chuko̩lo̩ e̩wñ unyi O̩jo̩ nʼe̩wñ unyi O̩jo̩ aje̩ n? Oñ abo ku ma gugu kpʼubo̩ iche̩bo̩ abʼubo̩ iche̩bo̩ kpe̩ n?
1CO,9,14,"Abe̩le̩ oñ Ondu fuñwate̩ ñw abo ku ma nʼUche̩nyo̩ akpogo, ku ma nʼe̩wñ udiñmino-ma kwef Uche̩nyo̩."
1CO,9,15,Omi muda dʼe̩wñ-i du chʼeku ñw o̩la-mi mama ta n. U la kʼo̩takada e̩wñ-i rʼume̩ todu ki dabe̩le̩ ñw mi n; todu uku eku ma chʼo̩me̩me̩le̩ ñw mi tʼeje̩ ñw e̩ne̩ du mʼuba-mi-i du chʼofofo le.
1CO,9,16,"Todu iche̩wñ kʼu najʼUche̩nyo̩ rʼone̩, i nʼuba ñw mi n, todu udu-wñ nʼumi oji te̩; todu omi ma jʼUche̩nyo̩ rʼone̩ n, atogwo chʼe-mi!"
1CO,9,17,"Todu iche̩wñ kʼu ge̩do̩la-mi ache, i chenʼuro̩me̩ ñw mi; ama u ma ge̩do̩la-mi ache n, igede ku ma ke̩do̩no mi ku ma du nyʼumi o̩wo̩ kʼu de do̩mo̩."
1CO,9,18,"Todule̩ e̩wñ chʼuro̩me̩-mi-i taa? owñ chukakini, Todu kʼUche̩nyo̩ kʼu naje̩-i, kʼu dʼUchenyo̩ te̩ ñw me̩ ki we enʼo̩ko̩ oji, todu kʼu we eche tʼalu kʼo̩da-mi ef Uche̩nyo̩ te̩ kade."
1CO,9,19,"Todu abu kʼo̩wo̩ du ma ne̩ mi n, u mʼo̩la-mi du chʼadu ñw o̩chaka amone̩, todu kʼu je̩ amone̩ tule."
1CO,9,20,"Abe̩le̩ ugbo amaJu u dabe̩ne̩ kʼe̩ne̩ Ju, todu kʼu fʼamaJu je̩; ugbo abo ku ma jʼef olo̩da u dabe̩ne̩ kʼu dʼef o̩lo̩da, u la dʼef o̩lo̩da n, todu kʼu fʼabo ku ma jʼef o̩lo̩da je̩;"
1CO,9,21,"ugbo abo ku ma ma ne̩ o̩loda n u dabe̩ne̩ kʼomi ma ne̩ o̩lo̩da n, i che kakini, u we dʼef o̩lo̩da ñw O̩jo̩ n, u la dʼef o̩lo̩da ñw Kraisti, todu kʼu fʼabo ku ma ma ne̩ o̩lo̩da n je̩,"
1CO,9,22,"Ugbo abʼe̩gbo u mud e̩gbo, todu kʼu fʼame̩ne̩gbo je̩; ugbo e̩ne̩ du u mud e̩wñ du, todu kʼu fʼabo iche̩ka jadu alu du ku ma chaka de̩."
1CO,9,23,"Oñ nache e̩wñ-i du lef Uche̩nyo̩ le̩, todu kʼomi kʼu mud e̩ne̩ ki abʼabo ki bo̩ tuta ef uwñ."
1CO,9,24,"Ame̩ ma ka kʼabo ku ma fule ef o̩gbo̩, o̩chaka-ma afule, okate-ma muda agba e̩wñ ure n? Me̩ fule abe̩le̩ todu kʼame̩ ki gba."
1CO,9,25,Oñ e̩ne̩ du ki afejugbiti ache e̩wñ amʼo̩la-wñ ne̩ ef e̩wñ du. Todule̩ abo le̩ che ku ma gba uloko ki ache̩; awa muda agba e-ki ma che̩ n.
1CO,9,26,"Todule̩ omi afule abe̩le̩, i dabe̩ne̩ kʼu nafule ejugu n; abe̩le̩ naju-ja, i dabe̩ne̩ kʼu nadʼo̩wo̩ gwo̩ afu n:"
1CO,9,27,"nadʼaño̩la-mi te̩ agwoli gwoku, oñ u ne̩ ale kʼi chʼadu-mi, tode̩gba kʼabu kʼu fʼakoya ta ñw abo omune̩ kʼomi onugo mud ijo̩bu."
1CO,10,1,"Todu i dʼumi e̩do̩ ku me̩ chʼugbodu-wñ n, amo̩maye-mi, kakini, Amata-wa chaka jʼof akpa le̩, o̩chaka-ma ño̩ lale gu ef ohimini le̩ du;"
1CO,10,2,ma laño̩ chʼo̩chaka-ma baptism ñw Mose̩s ef akpa le̩ kpʼef ohimini ge̩;
1CO,10,3,o̩chaka-ma la jʼuje̩wñ e-afu okate le̩;
1CO,10,4,o̩chaka-ma laño̩ ñmʼomi e-afu okate le̩; todu ma ñmo̩ kwef apata e-afu ki tʼuma ubi le̩; apata le̩ la che Kraist.
1CO,10,5,I muda chʼojile-ma rʼO̩jo̩ e̩do̩ n; todu ma chigbegbele jʼane̩ ef aje̩tachi le̩.
1CO,10,6,"Oñ e̩wñ-i du mud e̩wñ uwo̩li ñw a, todu kʼa ki we eche̩ño̩ e̩wñ bie̩ne̩, alu kʼama che̩ño̩-wñ le̩."
1CO,10,7,"Me̩ ki la chʼamacho̩de, alu kʼabo iche̩ka-ma che n; i dabalu ki che̩ko̩tane̩ kakini, Amone̩ le̩ guguane̩ ku ma je̩ ku ma ñmo̩, taku ma kwane̩ ku ma chiya."
1CO,10,8,"A ki la chʼe̩wñ abutabu alu kʼabo iche̩ka-ma che̩, tak one̩-ma icham nyʼo̩gwo̩ko̩ ugbo ogu nyoke me̩ta leane̩ o̩jokate le̩ n."
1CO,10,9,"A ki la jʼOndu ma, alu kʼabo iche̩ka-ma jʼowñ ma tak amejo̩ fʼuma kpa rinyo̩ le̩ n."
1CO,10,10,Me̩ ki la jeñmini alu kʼabo iche̩ka-ma jeñmini tak e̩nafe̩wñ chile̩che̩ le̩ fʼuma kpa rinyo̩ n.
1CO,10,11,E̩wñ-i du la ke̩re̩bo̩ ma dab e̩wñ uwo̩li; ma la fʼu ko̩ nyʼo̩takada ku ma ko̩ wa kʼukpoji o̩kpanachi o̩kpanachi du tʼugbo-wa-i ibe.
1CO,10,12,"Todu abe̩le̩ e̩ne̩ kʼi do̩ kʼi dago, kʼi nago ewane̩."
1CO,10,13,"Ajama du wʼo̩la-me̩ tʼe-kʼone̩ te̩tali le n; O̩jo̩ chʼachubi one̩, owñ aje̩ ñw ma jʼume̩ ma tʼe-ku me̩ nʼukpahiu-wñ le n; i año̩ chʼo̩kpa edufu te̩ manyʼajama le̩ ku me̩ neke nʼadu-wñ."
1CO,10,14,"Tod e-kide̩, abufe̩do̩-mi, me̩ ki ra bʼode eche te̩."
1CO,10,15,Dabe̩ne̩ kʼabo ki nibe oñ naka ñw ma-i; me̩ ñwʼe̩wñ kʼu naka-i go.
1CO,10,16,"Ago uje̩nyu kʼa je̩nyʼuwñ le̩, i chʼuta e̩bie̩ Kraist eta de̩ n? Akala kʼa abu le̩, i chʼuta e-año̩la Kraist eta de̩ n?"
1CO,10,17,"Todabu kʼawa, kʼa che̩wewe-i, chʼakalaʼka kpʼaño̩laʼka: todu o̩chaka-wa amana nyʼakala okate le̩."
1CO,10,18,Me̩ gʼab Israe̩l ugbo o̩re̩la ta: i chʼabo ku ma je̩ e̩wñ iche̩bo̩ le̩ atuta kpʼubo̩ iche̩bo̩ n?
1CO,10,19,Todule̩ ab u ka-i ta? kak e̩la iche̩bo̩ chʼe̩wñʼka? abe̩k ode chʼe̩wñʼka?
1CO,10,20,"U muda kakini, Ama kʼe̩wñ chʼiche̩bo̩ ñw amebili, ma la che ñw O̩jo̩ n; i la dʼumi e̩do̩ kʼame̩ mud abo ku ma tuta kpʼamebili n."
1CO,10,21,Ame̩ neke ñmo̩ ago Ondu kpʼago amebili n; me̩ la neke mana nyʼe̩wñ oj itebulu Ondu kpʼe̩wñ oj itebulu amebili n.
1CO,10,22,Abe̩k a je̩ ñw Ondu jogu le̩? A gbiti tʼowñ le?
1CO,10,23,O̩da aje̩ e̩wñ du; i muda chʼe̩wñ du nʼile n. O̩da aje̩ e̩wñ du; i muda chʼe̩wñ du ane̩ nyo̩gba n.
1CO,10,24,"E̩ne̩ du ki feju e̩wñ ñw o̩la-wñ n, ama e̩ne̩ du ki nafeju e̩wñ ñw ekeji-wñ."
1CO,10,25,"E̩wñ du ku ma ta ef aja, me̩ je̩, me̩ ki gwili-wñ n tod akone̩ o̩la ki dʼef ume̩."
1CO,10,26,Todu Ondu nʼane̩ ile̩-i kpʼe̩wñ du ki che̩ko̩ ef uwñ.
1CO,10,27,"Iche̩wñ kʼe̩ne̩ ki ma ke̩do̩no n oka dʼume̩ udo̩ uje̩wñ, ki la dʼume̩ e̩do̩ ku me̩ le̩, e̩wñ du ku ma kojo̩ ñw me̩, me̩ je̩, me̩ ki gwili e̩wñ du tod akone̩ o̩la ki dʼef e̩do̩-me̩ n."
1CO,10,28,"I muda che̩wñ kʼe̩ne̩ʼka ka ñw me̩ kakini, E̩wñ Iche̩bo̩ de̩, me̩ ki je̩ n, tod e̩ne̩ ki dʼoji-wñ dufu le̩, kpai akone̩ o̩la ki dʼef e̩do̩:"
1CO,10,29,"akone̩ o̩la kʼu ka le̩, chʼe-we̩ onugo n, chai e-e̩ne̩ ekeji le̩; todu e̩wñ chi kʼakone̩ o̩la kʼi dʼef e̩no-mune akpʼoji ajo̩ o̩da o̩mone̩ e-mi?"
1CO,10,30,"Iche̩wñ kʼomi mana nyʼu lo̩na ufe̩de̩nyo̩, e̩wñ chi ku ma chakpabie̩ e-mi noj e̩wñ kʼomi fʼugwa-wñ gwa ta?"
1CO,10,31,"Todule̩ dagba me̩ je̩, dagba me̩ ñmo̩, dagba me̩ che e̩wñ, me̩ ki chʼe̩wñ du tef ojima O̩jo̩."
1CO,10,32,Ame̩ ki mud e̩wñ uke̩re̩ ñw amaJu kpʼamaGrik kpʼujeju abudo̩ O̩jo̩ n:
1CO,10,33,"dabalu kʼomi ño̩ chenyo̩ o̩chaka-ma eju ef e̩wñ du, kʼu ma tene ile ñw o̩la-mi n chai ile ñw amone̩ wewe le̩, todu ku ma ki jadu ma."
1CO,11,1,"Ame̩ ki mud abo ki awʼumi che, alu kʼomi awi Kraisti che ge̩."
1CO,11,2,"Oñ nañwulo̩ me̩ todabu ku me̩ rewa mi ef e̩wñ du, me̩ laño̩ mʼe̩wñ-ogu le̩ ne̩ gaga dabalu kʼu ko ñw me̩."
1CO,11,3,I muda dʼumi e̩do̩ ku me̩ ma ka kʼoji e̩ne̩ke̩le̩ du che Kraist; oñ oji onobule̩ chʼe̩ne̩ke̩le̩; oji Kraisti la chʼO̩jo̩.
1CO,11,4,"E̩ne̩ke̩le̩ du ki achadua abe̩k i akache̩ kʼi dʼe̩wñ bʼoji-wñ ma, i mʼanyo̩ ko mʼoji-wñ."
1CO,11,5,Ama onobule̩ du ki achadua abe̩k i akache̩ kʼoji-wñ te̩ ofo mʼanyo̩ ko mʼoji-wñ me̩; todu e-le̩ kpai oji ela chʼokate.
1CO,11,6,"Todu iche̩wñ kʼe̩wñ ma bʼoji onobule̩ ma n, mak i gbagba fʼoji-wñ ja ke. I muda che̩wñ ki chʼe̩wñ anyo̩ ñw onobule̩ kʼoji-wñ cheja abe̩k ela, i ki dʼe̩wñ bʼo ma."
1CO,11,7,"Todu i dukpe̩ kʼe̩ne̩ke̩le̩ kʼi dʼe̩wñ bʼoji ma n ochochi, todabu kʼowñ chʼojibo kpʼojima e-O̩jo̩: onobule̩ la chʼojima e̩ne̩ke̩le̩,"
1CO,11,8,todu e̩ne̩ke̩le̩ kwʼef onobule̩ n; chai onobule̩ kwʼef e̩ne̩ke̩le̩:
1CO,11,9,"todu ma la nyi e̩ne̩ke̩le̩ tod onobule̩ n, chai onobule̩ tod e̩ne̩ke̩le̩."
1CO,11,10,"Lef e-kide̩ oñ i dukpe̩ kʼonobule̩ anʼe̩wñ o̩da bʼoji-wñ ma, tod amonuehe̩ O̩jo̩."
1CO,11,11,"Ama tʼonobule̩, i chʼe̩wñ du lubi e̩ne̩ke̩le̩ n, tʼe̩ne̩ke̩le̩, chʼe̩wñ du lubi onobule̩ ef Ondu n."
1CO,11,12,Todu alu kʼonobule̩ kwʼef e̩ne̩ke̩le̩ abe̩le̩ oñ e̩ne̩ke̩le̩ do̩mo̩ lef onobule̩ ge̩; O̩jo̩ muda chʼe̩te̩ e̩wñ du.
1CO,11,13,Ame̩ ki ñwago o̩to̩to̩la-me̩; i chʼeju-wñ kʼe̩wñ ma bʼoji onobule̩ ma n kʼi chadua ñw O̩jo̩?
1CO,11,14,Alu kʼe̩wñ de̩ ile̩-i ako̩ me̩ ka kʼiche̩wñ kʼiloji e̩ne̩ke̩le̩ chʼegwe̩ i chʼachukata de̩ n?
1CO,11,15,Ama iche̩wñ kʼiloji onobule̩ chegwe̩ i chʼojima ñw owñ n? Todabu ku ma mʼiloji ki gwe̩ du ñw u koji ugbogbo.
1CO,11,16,"Ama iche̩wñ kʼe̩ne̩ du do̩ kʼi chʼo̩ka iñwa eje̩, mak o̩la-wa mʼe-le̩ n, tʼawa tʼujeju abudo̩ O̩jo̩."
1CO,11,17,"Ama e-kʼu naduka ñw me̩-i nañwulo̩ me̩ n, todu me̩ kʼo̩la-me̩ wa jo̩ tod e-ki tʼo̩gba n, chai tod e-ki chʼo̩wo̩ wane̩."
1CO,11,18,"Todu ejodudu e̩gba ku me̩ kʼo̩la-me̩ wajo̩ ef ujeju abudo̩ Ondu, nagbo̩ ka kʼukpe̩ru ojoji ojoji dʼef ume̩; i chene̩ e-kʼu do̩ rʼochochi ef uwñ."
1CO,11,19,"Todu uche̩ ki date̩ ojoji ojoji adʼef ume̩ tila, todu kʼabo ku ma fu ma ñwa ki nyo̩ ki kwotejugede ef ume̩."
1CO,11,20,Todule̩ abu ku me̩ kʼo̩la-me̩ wajo̩ ugbo kate i chʼutodu ku me̩ jʼuje̩-wñ o̩kpane̩ e-ki chʼojima Ondu n:
1CO,11,21,"todu ef eje̩ ku me̩ je̩ le̩ e̩ne̩ne̩ne̩ne̩ agba uje̩wñ o̩kpane̩ e-wñ o̩gba; ebi la akpa e̩ne̩ʼka, o̩te̩ la amu e̩ne̩ omune̩."
1CO,11,22,"E̩wñ de̩ taa? Me̩ ne̩ unyi ugbo ku me̩ jo̩ aje̩ kpʼeñmo̩ n? Abe̩ku me̩ do̩ ujeju abudo̩ O̩jo̩ rʼo̩che̩ke̩ne̩, ku me̩ kʼanyo̩ mʼabo ku ma ma ne̩ n? Ab u naka ñw me̩? Nañwulo̩ me̩? Nañwulo̩ me̩ ef e-i n."
1CO,11,23,"Todu omi mʼe̩wñ kʼu ño̩ du ñw me̩ le̩ gba ugbo Ondu, kakini, Ondu Jisusi mʼakala du odu o̩jo̩ ku ma mʼowñ du ñw amone̩ mu le̩,"
1CO,11,24,"oñ abu kʼi fʼugwa gwa i mʼu bu, tak i kakini, E-kide̩ chʼaño̩la-mi, e-kʼi chʼutodu me̩: me̩ chʼe-i tef urewa-mi."
1CO,11,25,"Alu le̩ i ño̩ de̩ ugbo ago le̩ ge̩, abu ku ma fʼuje̩-wñ o̩kpane̩ je̩ kpa i kakini, Ago-i chʼalo etito̩ ku ma kpe̩ ef e̩bie̩-mi: me̩ chʼe-i, e̩gba du ku me̩ ñmo̩ tef urewa-mi."
1CO,11,26,"Todu e̩gba du ku me̩ je̩ akala, ku me̩ la ñmo̩ ago-i, uche̩ uku e-Ondu oñ me̩ dukpogo le̩, gbe̩gba kʼi awa."
1CO,11,27,Todabe̩le̩ e̩ne̩ du kʼi ajʼakala abe̩k i añmo̩ ago Ondu kʼi ma la de̩ alu kʼi chʼeju-wñ n mak abi año̩la Ondu kpʼe̩bie̩-wñ i je̩ le̩.
1CO,11,28,"Ama one̩ ki nañwa o̩la e-wñ go, ki chʼeju-wñ kʼi aje̩, abe̩le̩ tak i aje̩ kwef akala-i tak i añmo̩ kwef ago-i."
1CO,11,29,Todu e̩ne̩ ki je̩ kʼi laño̩ ñmo̩ ajo̩ i aje̩ i añmo̩ nyʼo̩la-wñ le̩ abu kʼi ma fʼaño̩la le̩ ñwa te̩ ojoji n.
1CO,11,30,"Tod e-le̩ amone̩ wewe ef ume̩ chʼe̩gbo, ma chʼe̩no̩ga de̩wu de̩wu, abo ki mʼolu du la de̩ ke̩ n."
1CO,11,31,I la chʼe-kʼa ma fʼo̩la-wa ñwa ru ojoji i ma nʼajo̩ ñw a n.
1CO,11,32,"Ama ajo̩-wa ku ma ka le̩, o̩la oñ Ondu ako̩ wa todu ku ma ki we ekpa wa abi manyʼabile̩."
1CO,11,33,"Todabe̩le̩, amo̩maye mi, abu ku me̩ kʼo̩la-me̩ wajo̩ ku me̩ je̩ le̩, me̩ nanede omune̩."
1CO,11,34,"Iche̩wñ kʼebi akpa e̩ne̩ du, i ki je̩ e̩wñ unyi-wñ; todu ku me̩ ki we ekʼo̩la-me̩ wajo̩ tod ajo̩. Oñ e̩wñ ki bo̩ le̩ e̩gba du kʼu lewa nafʼu te̩ru e̩gu-wñ."
1CO,12,1,"Amo̩maye, i chʼe-o̩la ugbo e̩wñ Afu le̩ i dʼumi e̩do̩ ku me̩ chʼugbo-du e-le̩ n."
1CO,12,2,"Ame̩ chema ka kʼe̩gba ku me̩ che abo uche̩ichi le̩, ma ane̩ me̩ nyʼugbo ode ki ma nʼomu uko̩la n, alu du ku ma chaka ne̩ me̩ le."
1CO,12,3,"Todule̩ naje̩ ñw me̩ ma kakini, E̩ne̩ du ki ako̩la ef Afu O̩jo̩ kʼi akakini, Ama mu Jisus, i de̩ n, e̩ne̩ du la neke kakini, Jisus Ondu n, chai ef Afu Kiafo̩."
1CO,12,4,Oñ ele ufe̩de̩nyo̩ ojoji ojoji do̩mo̩. Afu la chʼokate.
1CO,12,5,"E̩wñ eche laño̩ do̩mo̩ ojoji ojoji ge̩, Ondu la chʼokate,"
1CO,12,6,"ukpahiu uko̩lo̩ eche laño̩ do̩mo̩ ojoji ojoji ge̩, O̩jo̩ la chʼokate, owñ chʼe̩ne̩ ki achuko̩lo̩ e̩wñ du ef e̩wñ du."
1CO,12,7,Ma la dʼutejugede Afu le̩ ñw e̩ne̩ne̩ne̩ne̩ todu kʼi nʼile ñw u.
1CO,12,8,"Todu, ma dʼo̩la ibe ñw e̩ne̩ʼka, lef Afu le̩, ma la dʼo̩la e̩wñ ema ñw e̩nomune̩ likpa Afu le̩ gbage̩de̩:"
1CO,12,9,ma dʼe̩do̩ ekono ñw e̩nomune̩ ojoji ef Afu le̩ pitii: oñ e-e̩nomune̩ chʼele ufe̩de̩nyo̩ ki acho̩ga kpa ef Afu okate le̩;
1CO,12,10,e-e̩nomune̩ la chʼuko̩lo̩ ukpahiu eche; e-e̩nomune̩ chʼache̩ eka; oñ e-e̩nomune̩ la chʼama-fu eñwaru; e-e̩nomune̩ ojoji chʼalu ichi ichi eka; oñ e-e̩nomune̩ chʼomudechi eje̩;
1CO,12,11,"e̩wñ-i du Afu le̩ gbage̩de̩ la achuko̩lo̩-wñ, i akpe̩ ñw e̩ne̩ne̩ne̩ne̩ okoke alu kʼi neku."
1CO,12,12,"Todu dabalu kʼaño̩la chʼokate kʼi la nʼe̩wñ wewe ki ronyʼu, kʼe̩wñ año̩la wewe le̩ la mud año̩la okate, abe̩le̩ Kraisti laño̩ de̩ ge̩."
1CO,12,13,"Todu ma fʼo̩chaka-wa che baptism tef año̩la oka ef Afu oka le̩, dagba ma chʼamaJu, dagba ma chʼamaGrik, dagba ma chʼamadu, dagba ma chʼo̩mone̩; ma laño̩ je̩ ñw o̩chaka-wa ñmo̩ Afu okate le̩."
1CO,12,14,"Todu i chʼe̩wñ okate ki ronyʼaño̩la chʼaño̩la n, chai e̩wñ wewe."
1CO,12,15,"Iche̩wñ kʼe̩re̩ kakini, Todabu kʼomi ma chʼo̩wo̩ n, u dʼef e̩wñ año̩la n, tod e-le̩ i awe edʼef e̩wñ año̩la n."
1CO,12,16,"I la che̩wñ kʼeti kakini, Todabu kʼomi ma chʼeju n, u dʼef e̩wñ año̩la n, tod e-le̩ i we edʼef e̩wñ año̩la n."
1CO,12,17,"Iche̩wñ kʼo̩gbo̩dudu año̩la ma chʼeju, ugbo o̩la egbo̩ ma de̩? Iche̩wñ kʼo̩gbo̩dudu-wñ ma chʼe̩wñ ugbo̩la, ugbo ulu egbo̩ ma de̩?"
1CO,12,18,Ama fa-i O̩jo̩ kʼe̩wñ ki aronyʼaño̩la jo̩ okoke alu ki dʼowñ e̩do̩.
1CO,12,19,"I la che̩wñ kʼo̩chaka-wñ chʼe̩wñ okate ki dʼef año̩la, ugbo año̩la ma de̩?"
1CO,12,20,"Abe̩le̩ fa-i, e̩wñ ki ronyʼaño̩la wewe mana, año̩la muda chʼokate."
1CO,12,21,"Eju la neke ka ñw o̩wo̩ kakini, Eku-we̩ aku mi n in: oji la neke ka ñw e̩re̩ kakini, Eku-we̩ aku mi n in;"
1CO,12,22,ama e̩wñ ki ronyʼaño̩la ki chʼe̩gbo tule eju one̩ chʼe̩wñ eku tule ololo.
1CO,12,23,"Oñ e̩wñ ki ronyʼaño̩la e-kʼa do̩ ki ma nʼojima n le̩ e-le̩ a akʼe̩wñ ojima nyʼu ololo, tak e̩wñ-wa ki ma chʼuto̩ n, e-le̩ nʼuto̩ ololo."
1CO,12,24,"Eku e̩wñ du la aku e̩wñ uto̩ ki ronyʼaño̩la-wa n. O̩jo̩ la fʼaño̩la kpe̩gwa nyʼomune̩, oñ i mʼojima du ñw e-kʼe̩wñ ñʼo̩;"
1CO,12,25,tode̩gba kʼukpe̩ru adʼef año̩la. I muda dukpe̩ kʼe̩wñ ki ronyʼaño̩la le̩ du ki wʼomune̩ eju okujo̩.
1CO,12,26,"E̩wñ año̩laʼka chaka li uwa, e̩wñ ki ronyʼaño̩la le̩ du abʼo̩ li uwa; ma chaka dʼojima ñw e̩wñ año̩laʼka, e̩wñ año̩la le̩ du abʼo̩ yo̩."
1CO,12,27,"Ame̩ la chʼaño̩la Kraist, e̩wñ ki aronyʼaño̩la-wñ okoke a che."
1CO,12,28,"O̩jo̩ la kʼe̩wñ iche̩ka jo̩ ef ujeju abudo̩-wñ, ejodudu chʼame̩nukpuche̩, ekeji chʼamakache̩, e̩ke̩ta chʼamakone̩wñ, ubile̩ tak i chʼamachʼuko̩lo̩ ukpahiu, ubile̩ tak ele ufe̩de̩nyo̩ o̩ga echekpa, amabone̩che, amañone̩o̩na, alu ichi uche̩uche̩."
1CO,12,29,O̩chaka-ma chʼame̩nukpuche̩? O̩chaka-ma chʼamakache̩? O̩chaka-ma chʼamakone̩wñ? O̩chaka-ma chʼamachʼuko̩lo̩ ukpahiu?
1CO,12,30,O̩chaka-ma nʼele ufe̩de̩nyo̩ e-o̩ga echekpa? O̩chaka-ma ako̩la ichi ichi? O̩chaka-ma ajomudechi?
1CO,12,31,Me̩ ki go̩laru ele ufe̩de̩nyo̩ e-ki tule ke.
1CO,13,1,"Iche̩wñ kʼu nʼichi ichi amone̩ kpai e-amonuche̩ O̩jo̩ ako̩la, kʼu ma la nʼufe̩do̩ n, u mud ude̩ ki ako̩la kiñ kiñ kiñ abe̩k agogo ki ako̩la goñ goñ goñ ofo."
1CO,13,2,"Iche̩wñ kʼu nʼache̩ eka, kʼu laño̩ chema e̩wñ afili chaka, kpʼe̩wñ ema du; i la che̩wñ kʼu nʼe̩do̩ ekono chaka, kʼu chʼuwo ki gbo̩gba kwʼe̩gu-wñ, kʼu ma la nʼufe̩do̩ n, u chʼe̩wñ du n."
1CO,13,3,"I la che̩wñ kʼu mʼe̩wñ du kʼu ne̩ ko kpe̩ chʼele, kʼu laño̩ mʼaño̩la-mi du ñw ma todu ku ma fʼu gujo, kʼu ma la nʼufe̩do̩ n, i nʼile du ñw mi n."
1CO,13,4,"Ufe̩do̩ aje̩do̩, i amo̩la; ufe̩do̩ alie̩na n; ufe̩do̩ añwo̩ n, i aba n,"
1CO,13,5,"i achʼe̩wñ ki ma chʼeju-wñ ni n; i ahi e-wñ to̩gba n, i abieju n, i alo e̩bie̩ne̩ ku ma chʼo n;"
1CO,13,6,"i ayo̩ ugbo e̩wñ uji n, i muda abʼochochi yo̩:"
1CO,13,7,"i agbʼe̩wñ du nyʼe̩do̩, i adʼe̩wñ du rʼochochi, i akibeno e̩wñ du, i afʼe̩do̩ lichi ugbe e̩wñ du."
1CO,13,8,"I nʼe̩gba kʼufe̩do̩ achibu n: ama i chaka chʼache̩ ku ma ka, agbogili te̩; i chaka chʼichi ichi, i awe; i chaka chʼe̩wñ ema, i agbogili te̩."
1CO,13,9,"Todu a chema e̩wñ kado̩na, a laño̩ kache̩ kado̩na ge̩;"
1CO,13,10,"ama e̩gba du kʼe̩wñ ki mufu kpoji lewa, mak e-ki kado̩na le̩ agbogili te̩."
1CO,13,11,"E̩gba kʼu chʼo̩me̩kpa u ko̩la o̩me̩kpa, u nibe o̩me̩kpa, u lo e̩wñ o̩me̩kpa; ama abu kʼu mud o̩kone̩ u fʼe̩wñ o̩me̩kpa gbogili te̩."
1CO,13,12,"Todu abajo̩-i a gane̩ lef ogigo ef ita ta, ama e̩gbale̩ eju meji ade: abajo̩-i u chema e̩wñ kado̩na; ama e̩gbale̩ nama ogbolo, dabalu ku ma ma mi ogbolo."
1CO,13,13,"Oñ fai e̩do̩ ekono kpʼibe eko̩no̩ kpʼufe̩do̩ la jo̩-i, e̩wñ me̩ta-i; ama e-ki tʼo̩gba chʼufe̩do̩."
1CO,14,1,"Me̩ nabʼufe̩do̩ kpe̩re̩; me̩ ki la go̩laru e̩wñ e-Afu le̩, e-ki to̩gba ki chʼutodu ku me̩ ki kache̩."
1CO,14,2,"Todu e̩ne̩ ki ako̩la ichi i chʼone̩ i ako̩la ñw u n, chai O̩jo̩; todu e̩ne̩ du agbo̩ n; i la ako̩la e̩wñ afili ef afu."
1CO,14,3,"Ama e̩ne̩ ki akache̩ ako̩la ñw amone̩, i anʼuma eju nyo̩gba, i adugbe̩do̩ ñw ma, i nyʼuma e̩do̩."
1CO,14,4,"E̩ne̩ ki ako̩la ichi anʼo̩la-wñ eju nyʼo̩gba, ama e̩ne̩ ki akache̩ anʼujeju abudo̩ Ondu eju nyʼo̩gba."
1CO,14,5,"I la dʼumi e̩do̩ kʼo̩chaka-me̩ ki ko̩la ichi ichi, ama e-ki tʼo̩gba chʼutodu ku me̩ ki kache̩: oñ e̩ne̩ ki akache̩ la tʼe̩ne̩ ki ako̩la ichi ichi le, chai e̩gba kʼi fʼomudechi-wñ je̩, todu kʼujeju abudo̩ Ondu ki gba e̩wñ ki anʼuma eju nyʼo̩gba."
1CO,14,6,"Ama fai, amo̩maye-mi, iche̩wñ kʼu nʼichi ichi aka awʼugbo me̩, ile e̩wñ u du ñw me̩? chai e̩gba kʼu ko̩la ñw me̩ ef o̩la ebite̩, abe̩k ef e̩wñ ema, abe̩k ef ache̩ eka, abe̩k ef o̩la e̩wñ ekone̩?"
1CO,14,7,"Ama e̩wñ ki ma deju n, kʼi nʼomuko̩la, dagba i chʼufele, dagba i chʼumolo, iche̩wñ kʼukomu-wñ ma chʼojoji ojoji n abu ma ale ku ma ma ufele e̩wñ ku ma fa? abe̩k umolo e̩wñ ku ma nu?"
1CO,14,8,"Todu iche̩wñ kʼo̩kakachi komu adaru ofo, e̩ne̩ aji o̩la ogu?"
1CO,14,9,"Abe̩le̩ ame̩ de̩ lef ichi eka le̩ ge̩: iche̩wñ ki ma dʼo̩la te̩ pee n, ab one̩ ale kʼi ma e̩wñ ku ma ka le̩? todu ame̩ ajʼo̩mo̩ ako̩la ref afu ofo."
1CO,14,10,Ukani omuko̩la jʼef ile̩-i uche̩uche̩ kʼe-du ma awe nʼomuko̩la n.
1CO,14,11,"Todule̩ iche̩wñ kʼomi ma ma e-kʼukomu le̩ ka n nachʼe̩ne̩ ki akagudo̩-agudo̩ ñw e̩ne̩ ki ako̩la le̩, owñ la chʼe̩ne̩ ki akagudo̩agudo̩ ñw omi."
1CO,14,12,"Abe̩le̩ ame̩ ge̩, abu ku me̩ go̩laru e̩wñ afu ene̩ le̩, me̩ feju e-kʼi aje̩ ñw me̩ nʼujeju abudo̩ Ondu eju nyo̩gba ololo."
1CO,14,13,Todule̩ e̩ne̩ ki ako̩la ichi kʼi na-chadua todu kʼi meju omudechi-wñ eje̩.
1CO,14,14,"Todu iche̩wñ kʼu nachadua alichiʼka, afu-mi achadua, ibe-mi muda nʼe̩ro̩ n."
1CO,14,15,"Todule̩ ab i de̩? nanʼafu chadua, naño̩ nʼibe chadua ge̩. Nanʼafu keli dʼO̩jo̩, naño̩ nʼibe keli dʼO̩jo̩ ge̩."
1CO,14,16,"Cho̩kpo̩ni iche̩wñ kʼe̩ nʼafu akele O̩jo̩ abile̩ kʼe̩ne̩ ki dʼef uña o̩talaka aje̩ Ami e̩gba kʼe̩ fʼugwa gwa, todabu kʼi ma ma e̩wñ kʼe̩ ka n?"
1CO,14,17,"Todu ugwa kʼe̩ gwa chʼo̩me̩me̩le̩ mana, i muda ane̩ ekeji eju nyo̩gba n."
1CO,14,18,"NagwʼO̩jo̩, omi ako̩la alu ichi ichi tʼo̩chaka me̩ le:"
1CO,14,19,"i muda dʼumi e̩do̩ kʼu nʼibe-mi ako̩la me̩lu ef ujeju abudo̩ Ondu todu kʼu kʼabomune̩ o̩la, tʼo̩la icham me̩gweji nyʼulo̩ko̩ eka ef ichi le."
1CO,14,20,"Amo̩maye, me̩ ki nʼibe imo̩to̩ efu n; ama ugbo e̩wñ e̩bie̩ne̩ eche me̩ ki mud o̩me̩kpa, ama ibe-me̩ ki mud ibe o̩kone̩."
1CO,14,21,"I che̩ko̩tane̩ ef o̩lo̩da, kakini, Nanʼalichi ojoji ojoji kpʼuko abomune̩ ojoji ko̩la ñw amone̩-i; i chaka dʼabe̩le̩ ma anyʼumi eti n, Ondu ka-i."
1CO,14,22,"Todabe̩le̩ alu ichi ichi eka chʼutod ujiwe ñw abo ku ma ke̩do̩no n, chai abo ku ma ma ke̩do̩no n; ama ache̩-eka chʼutod abo ku ma ma ke̩do̩no n in, chai tod abo ku ma ke̩do̩no."
1CO,14,23,"Todule̩ iche̩wñ kʼo̩gbo̩ ujeju abudo̩ Ondu du wajugbo kate, kʼo̩chaka-ma ako̩la alʼichi ichi, oñ amo̩talaka abe̩k abo ku ma ma ke̩do̩no n mugudu wʼo̩mo̩, ama aka ku me̩ ko̩la dab ahimu n?"
1CO,14,24,"Ama iche̩wñ kʼo̩chaka-me̩ akache̩, oñ e̩ne̩ ki ma ke̩do̩no n abe̩k e̩no̩talakaʼka mugudu wa, o̩chaka-me̩ adʼo̩la biʼu, o̩chaka-me̩ agwili-wñ."
1CO,14,25,"E̩wñ ki maja ef e̩do̩-wñ atejugede; oñ abe̩le̩ i awane̩ afʼeju bʼane̩ ma, i adojikane̩ ñw O̩jo̩, i aka kʼO̩jo̩ dʼef ume̩ ochochi."
1CO,14,26,"Todule̩ e̩wñ de̩, amo̩maye? E̩gba du ku me̩ wajo̩ kpʼo̩la-me̩, e̩ne̩ne̩ne̩ne̩ nʼeli ako̩ dʼO̩jo̩, i nʼo̩la kʼi akʼone̩, i nʼo̩la kʼi abite̩, i nʼalichi kʼi aka, i nʼomudechi kʼi aje̩. E̩wñ du ki mud e̩wñ ki anʼone̩ eju nyo̩gba."
1CO,14,27,"Dagba e̩ne̩ du ko̩la alichi, i ki chʼone̩ meji abe̩k e̩ta, i ki tʼe̩ta le̩ n, ma ki ka aro̩ne aro̩ne; e̩ne̩ʼka ki jomudechi;"
1CO,14,28,"ama iche̩wñ kʼe̩ne̩ ki ajomudechi ma do̩mo̩ n, mak e̩ne̩ le̩ ki gugu chi ef ujeju abudo̩ Ondu le̩; i ki ko̩la ñw o̩la-wñ kpʼO̩jo̩."
1CO,14,29,"Amakache̩ ki nako̩la eji abe̩k e̩ta, tak abo ki bo̩ ki nañwʼo̩la-ma go."
1CO,14,30,"Ama iche̩wñ kʼo̩laʼka mubite̩ ñw e̩nomune̩ kʼi gugu o̩mo̩, e̩ne̩ ejodudu ki chechi."
1CO,14,31,"Todu o̩chaka-me̩ neke kache̩ okoke, todu kʼamone̩ du ki ko̩che̩, kʼo̩chaka-ma ki nʼugbe̩do̩;"
1CO,14,32,afu amakache̩ la chʼe̩kamuhite̩ ñw amakache̩;
1CO,14,33,todu O̩jo̩ chʼO̩jo̩ e̩wñ bulubulu n chai e-ure̩do̩.
1CO,14,34,abobule̩ ki chechi jo̩ ef ujeju abudo̩ Ondu. Todu ma je̩ ñw ma ko̩la n; ama ki muda fʼo̩la-ma kamuhite̩ alu kʼo̩lo̩da ño̩ ka le̩.
1CO,14,35,"I la che̩wñ ki dʼuma e̩do̩ ku ma ko̩che̩ e̩wñʼka, ama ki tʼo̩ko̩ e-ma ene ef unyi. Todu i chʼe̩wñ anyo̩ ñw onobule̩ kʼi ko̩la ef ujeju abudo̩ Ondu."
1CO,14,36,Abe̩k ugbo me̩ oñ o̩lO̩jo̩ kwo dufu? Abe̩k ame̩ kate i tʼugbo-wñ?
1CO,14,37,"Iche̩wñ kʼe̩ne̩dudo̩ kʼi chʼakache̩, abe̩k i chʼe̩ne̩ kʼAfu wʼo̩ o̩la, i ki ma ogbolo ka kʼe̩wñ kʼu nako̩rubutu-wñ ñw me̩-i, kakini, Uko̩ kʼOndu te̩ i che."
1CO,14,38,"Ama iche̩wñ kʼe̩ne̩ du ko̩ ema, kʼi nako̩ ema waa."
1CO,14,39,"To̩dabe̩le̩, amo̩maye-mi, me̩ nago̩laru ache̩ eka, me̩ ki la fʼo̩la ichi ichi eka naba n."
1CO,14,40,Me̩ ki muda che e̩wñ du tʼeju-wñ kpai aro̩ne aro̩ne.
1CO,15,1,"Oñ naje̩ ñw me̩ ma, amo̩maye, ka kʼuche̩nyo̩ e-kʼu je̩ ru me̩ le̩, e-ku me̩ ño̩ mugba le̩, e-ku me̩ la dago ef uwñ le̩,"
1CO,15,2,"e-ku ma ñʼajadu me̩ lef uwñ iche̩wñ ku me̩ mʼo̩la e̩wñ kʼu fʼUche̩nyo̩-wñ je̩ ru me̩ le̩ ne̩ gaga, iche̩wñ ku me̩ ma ke̩do̩no tebitele ofo n."
1CO,15,3,"Todu ejodudu e̩wñ kʼomi onugo gba dʼef e̩wñ ejodudu kʼu du ñw me̩ le̩: kakini, Kraisti leku tod adure-wa, alu kʼO̩takada O̩la O̩jo̩ ka;"
1CO,15,4,ka ku ma ño̩ mʼu du ji; ka ku ma la mʼowñ du kwane̩ o̩jo̩ e̩ke̩ta alu kʼO̩takada O̩la O̩jo̩ ka;
1CO,15,5,"ka ku Kifas fʼu li, tak amame̩gweji le̩ liʼi;"
1CO,15,6,"ubile̩ tak amo̩maye ku ma tʼone̩ oli me̩gwa le liʼi e̩gba kate, ojile abo le̩ do̩mo̩ gbogbo wʼifai, ama iche̩ka ef uma mʼolu du me̩;"
1CO,15,7,ubile̩ taku Jeme̩s fʼu li; tak ame̩nu-kpuche̩ chaka liʼu;
1CO,15,8,"ubiane̩ e-ma du, omi kʼu dab o̩ma ki ma gbo taku ma bi n, ño̩ liʼi ge̩."
1CO,15,9,"Todu omi chʼe̩ne̩ ki nya ef ame̩nukpuche̩ le̩, u bebo̩jo̩ ku ma do̩ mi ko̩ e̩nukpuche̩ n, todabu kʼu doli ujeju abudo̩ O̩jo̩."
1CO,15,10,"Ama lugbo ufe̩de̩nyo̩ O̩jo̩ oñ u de̩ abe̩i, oñ ufe̩de̩nyo̩-wñ mud ofofo ugbo mi n, u ño̩ chʼakanya uko̩lo̩ tʼo̩chaka-ma le ololo: i muda chʼomi che n, chai ufe̩de̩nyo̩ O̩jo̩ bʼumi che."
1CO,15,11,"Todule̩ dagba i chʼomi dagba i chʼama, abe̩le̩ a takoya oñ abe̩le̩ ame̩ ke̩do̩no."
1CO,15,12,"Oñ iche̩wñ ku ma fʼakoya Kraisti ta kaku ma mʼu du kwane̩ kwef abo ki ku, abile kʼiche̩ka ef ume̩ kakini, Udajikwane̩ e-abo ki ku do̩mo̩ n?"
1CO,15,13,"I la che̩wñ kʼudajikwane̩ e-abo ki ku ma do̩mo̩ n, maku ma du Kraisti kwane̩ n;"
1CO,15,14,"ma ma du Kraisti kwane̩ n, mak akoya-wñ kʼa ta le̩ chʼofofo, e̩dekono-me̩ laño̩ mud ofofo ge̩."
1CO,15,15,"Oñ ma li ka kʼa agbʼO̩jo̩ ibenu olemi; todabu kʼa gbʼO̩jo̩ ibenu kak i du Kraisti kwane̩: e-kʼi ma du kwane̩ n, iche̩wñ ku ma ma du abo ki ku kwane̩ n."
1CO,15,16,"Todu iche̩wñ ku ma ma du abo ki ku kwane̩ n, maku ma du Kraisti kwane̩ n:"
1CO,15,17,"i la che̩wñ ku ma ma du Kraisti kwane̩ n, mak e̩dekono-me̩ chʼowai; me̩ jʼef adure-me̩ ta."
1CO,15,18,Mak abo ku ma mʼolu du efu Kraisti le̩ la lenyo̩ me̩.
1CO,15,19,"Iche̩wñ kʼa kibeno Kraist ef udeju-wa ile̩-i kate, mak a chʼe̩nejumomi tʼamone̩ du le."
1CO,15,20,"Ma muda mu Kraisti du kwane̩ kwef abo ki ku fa-i me̩, oñ i mud ejo̩ga abo ku ma mʼolu du."
1CO,15,21,"Todu abu ki che lef one̩ oñ uku wa, lef one̩ oñ udajikwane̩ e-abo ki ku laño̩ do̩mo̩ ge̩."
1CO,15,22,"Todu alu kʼefu Ade̩m o̩chaka amone̩ ku, abe̩le̩ efu Kraist o̩chaka amone̩ año̩ nʼiñini ge̩."
1CO,15,23,Ama e̩ne̩ne̩ne̩ne̩ ef uche̩ e-wñ: ejo̩ga-wñ che Kraist; ubile̩ tak abo e-Kraist ef ewa-wñ.
1CO,15,24,"Ubile̩ chʼukpoji-wñ e̩gba du kʼi mʼo̩da ojane̩ le̩ du ñw O̩jo̩ kʼi laño̩ chʼAta, owñ chʼe̩gba du kʼi fʼagboji chaka kpai o̩da chaka kpai ukpahiu chaka gbogili te̩."
1CO,15,25,Todu owñ ajʼonu tila gbogbo wʼe̩gba kʼi fʼame̩nebi-wñ chaka kojo̩ o̩gane̩ e̩re̩-wñ.
1CO,15,26,E̩nebi otitala ku ma afu gbogili te̩ chʼuku.
1CO,15,27,"Todu i fʼe̩wñ du kamuhi tʼo̩gane̩ e̩re̩-wñ me̩. Ama e̩gba du kʼi ka kʼi fʼe̩wñ du kamuhi te̩ le̩, oji-wñ dufu, kakʼi bo̩ e̩ne̩ ki fʼe̩wñ du kamuhite̩ ñw u le̩."
1CO,15,28,"Ama e̩gba du kʼi fʼe̩wñ du kamuhite̩ ñw owñ, e̩gbale̩ tak O̩ma onugo afʼo̩la-wñ kamuhite̩ ñw e̩ne̩ ki fʼe̩wñ du kamuhite̩ ñw owñ, todu kʼO̩jo̩ ki chʼo̩chaka ef o̩chaka."
1CO,15,29,"Cho̩kpo̩ni abo ku ma ache ma baptism tod abo ki ku faa? iche̩wñ ku ma ma akʼabo ki ku kwane̩ kilikili n, e̩wñ chi ku ma che one̩ baptism tod abo ki ku?"
1CO,15,30,E̩wñ chi kʼa ño̩ dʼo̩la-wa gbalite̩ iko tʼiko du ge̩?
1CO,15,31,"O̩jo̩-ñwa o̩jo̩ñwa naku, amo̩maye-mi: O̩da! ef uba kʼu ne̩ me̩ aba efu Kraisti Jisus Ondu-wa."
1CO,15,32,"Iche̩wñ kʼu nʼibe one̩ ofo fʼuja ja kpai amo̩ke̩la E̩fe̩sus ile e̩wñ i ne̩ ñw mi? Ma ma kʼabo ki ku kwane̩ n, mak a je̩ kʼa ñmo̩ ke, kʼa aku o̩na."
1CO,15,33,Me̩ ki je̩ ñw ma ko me̩ la n: eke̩fa kpʼame̩ne̩bie̩ne̩ aje̩ ñw ali e̩nyo̩ ki che̩.
1CO,15,34,"Eju-me̩ ki wane̩ tef o̩kpakpa, me̩ ki la dure ño̩ dure n; todu abo iche̩kibo̩ ko̩ ema O̩jo̩. Nako̩la-i ki mu me̩ anyo̩."
1CO,15,35,"Ama e̩ne̩ʼka akakini, Abile ku ma akʼabo ki ku kwane̩? año̩la e̩wñ oñ ma ane̩ wa?"
1CO,15,36,E̩ne̩dada; e̩wñ kʼuwe̩ adu gbe̩ atiga n chai e̩gba kʼi ku.
1CO,15,37,"I chʼaño̩la ki awa etito̩ oñ e̩ dugbe̩ le̩ n, chai e̩yo̩ ki ma ne̩ igbogbo n, ukani i chʼo̩ka abe̩k iche̩ka kwef e̩wñ ki bo̩ le̩;"
1CO,15,38,"O̩jo̩ la adʼaño̩lañw u alu ki dʼe̩ e̩do̩, oñ i adʼaño̩la e-wñ ñw e̩yo̩ okoke le̩."
1CO,15,39,"O̩re̩la du chʼo̩re̩la okate n; oka-wñ la chʼe-one̩, omune̩ la chʼo̩re̩la e-e̩la, omune̩ la chʼo̩re̩la e-ame̩we̩, omune̩ la chʼe-e̩ja."
1CO,15,40,"Año̩la e̩-efojale̩ la do̩mo̩, kpʼaño̩la e-ane̩ ile̩-i ge̩. Ojima e-efojale muda chʼojoji, oñ ojima e-ane̩ ile̩-i la chʼojoji."
1CO,15,41,"Omune̩ la chʼojima e-olu, omune̩ la chʼojima e-ochu, omune̩ la chʼojima e-awo; todu awo chʼojoji ñw awo̩ ef ojima."
1CO,15,42,Abe̩le̩ udajikwane̩ e-abo ku ma ku ño̩ de̩ ge̩. Ma gbe̩ ef e̩che̩; ma dʼu kwane̩ ef e̩wñ ki ma che̩ n;
1CO,15,43,ma gbe̩ ef achukata; ma dʼu kwane̩ ef ojima; ma gbe̩ ef e̩gbo̩; ma dʼu kwane̩ ef ukpahiu;
1CO,15,44,"ma dʼaño̩la one̩ alu kʼiye-wñ bi gbe̩; ma dʼaño̩la e-afu kwane̩. Iche̩wñ kʼaño̩la one̩ alu kʼiye-wñ bi do̩mo̩, mak año̩la e-afu do̩mo̩ ge̩."
1CO,15,45,"Abe̩le̩ ma ño̩ ko̩tane̩ ge̩, kakini, Ade̩m, e̩ne̩ ejodudu le̩ mud onugo one̩ ki deju. Ade̩m e-ubi-otitalachʼafu ki adʼiñmi ñw e̩wñ."
1CO,15,46,"E-ejodudu la chʼe-afu n, chai onugo one̩ alu kʼiye-wñ bi; ubi e-le̩ tak e-afu do̩mo̩."
1CO,15,47,"One̩ e-ejodudu le̩ kwef ane̩ ile̩-i, ebutu i che: one̩ e-ekeji kwʼefojale."
1CO,15,48,Alu kʼe̩ne̩ e-ebutu le̩ de̩ e̩go̩ e-le̩ oñ abo ebutu de̩; oñ alu kʼe-efojale le̩ de̩ e̩go̩ e-le̩ abo e-efojale ño̩ de̩ ge̩.
1CO,15,49,"Oñt dabalu kʼa fʼojibo e-ebutu le̩ ne̩, abe̩le̩ a ñʼane̩ ojibo e-efojale le̩ ge̩."
1CO,15,50,"Ama e̩wñ kʼu naka de̩ amo̩maye, kakini, O̩re̩la kpʼe̩bie̩ neke je̩ ojane̩ O̩jo̩ ogu n; eche̩ aje̩ ewe eche̩ ogu n."
1CO,15,51,"Me̩ go, naka e̩wñ afili ñw me̩: O̩chaka-wa alolu n, ma muda arʼuwa da chaka."
1CO,15,52,"Eche raa, echʼeju be, e̩gba o̩kakachi ubi otitala; todu o̩ka-kachi ako̩la, taku ma akʼabo ku ma ku kwane̩ ku ma ñʼache ge̩ n, taku ma arʼuwa da ojoji."
1CO,15,53,Todu e-e̩che̩-i adʼe-ki ma che̩ n tʼo̩la tila; oñ e-ki aku-i adʼe-ki ma ku n tʼo̩la tila.
1CO,15,54,"Ama e̩gba du kʼe-e̩che̩-i mʼe-ki ma che̩ n du tʼo̩la, kʼe-ki aku-i mʼe-ki ma ku n du tʼo̩la, e̩gbale̩ tak o̩la le̩ awache, owñ chʼe-ki che̩ko̩tane̩ kakini,"
1CO,15,55,"Uku-e, ugbo edu kʼe̩ du de̩ ke?"
1CO,15,56,Ope uku la chʼadure; ukpahiu adure la chʼo̩lo̩da.
1CO,15,57,"Ama O̩jo̩ nʼugwa-wñ, owñ chʼe̩ne̩ ki adu ñw a kʼa du lef Ondu-wa Jisusi Kraist."
1CO,15,58,"Todabe̩le̩ amo̩maye-mi e-ufe̩do̩, ame̩ ki fʼofe mane̩, kʼe̩wñ du ki chʼume̩ iche̩ n, ku me̩ jʼef uko̩lo̩ Ondu eche ololo e̩gba du, abu ku me̩ chema kakini, Akanya-me̩ ku me̩ che chʼofofo ef Ondu n."
1CO,16,1,"Oñ ugbo o̩la o̩ko̩ ete̩ tod abo kiafo̩ le̩, dabalu kʼu ñwa ñw ujeju abudo̩ Ondu Galatia, abe̩le̩ ame̩ ki ño̩ che ge̩."
1CO,16,2,"O̩jo̩ ejodudu ef o̩jo̩ mebie du e̩ne̩ne̩ne̩ne̩-me̩ ki nadʼe̩wñ ne ugbo-wñ teju alu ki ra ñw u, todu ki we enʼo̩ko̩ ete̩ e̩gba du kʼu lewa."
1CO,16,3,"Oñ e̩gba du kʼu lewʼo̩mo̩ abo du ku me̩ ñwa ku ma nyo̩, nadʼo̩takada ñw ma kʼu kpe̩ ma ku ma ne̩ e̩wñ ufe̩de̩nyo̩-me̩ nyi Je̩rusale̩m."
1CO,16,4,"I la che̩wñ ki cheju-wñ kʼomi ki ño̩ le ge̩, ama ale bʼumi."
1CO,16,5,U la awugbo me̩ e̩gba du kʼu fʼane̩ Masidonia le kpa; todu nale ane̩ Masi-donia kpa ta;
1CO,16,6,"ama nagugu ugbo me̩, ukani najʼo̩jo̩ uwo-i nyane̩, todu kʼame̩ ki chʼona ule̩ ñw mi ugbo du kʼu nanyi."
1CO,16,7,"Todu i dʼumi e̩do̩ kʼu nali me̩ ef elale fa-i ta n; todu u kibeno kak u nabʼume̩ gugu ikoʼka, iche̩wñ kʼOndu je̩."
1CO,16,8,U muda gugu E̩fe̩sus gbe̩gba o̩jo̩ e̩kʼooje le̩;
1CO,16,9,"todu alo̩na lile ugbo kʼuko̩lo̩ anoji ef uwñ mubi ñw mi, abo ku ma la kpona nyʼu lachawewe."
1CO,16,10,"I la che̩wñ ku Timoti lewa, me̩ nago todu kʼi dʼugbo me̩ ki we nʼailo̩ era ñw u; todu uko̩lo̩ Ondu i ache, dab omi ge̩;"
1CO,16,11,"todule̩ e̩ne̩ du ki dʼo̩ rʼibe̩te̩ n. Me̩ ki la chʼo̩na ule̩-wñ ef ure̩do̩, todu kʼi wʼugbo mi: todu omi kpʼamo̩maye le̩ jʼemi aneju-wñ."
1CO,16,12,"Oñ ugbo o̩la Apo̩lo̩s, o̩maye le̩, u gbo̩ko̩bʼo̩ nana todu kʼi nyʼugbo me̩ manyʼamo̩maye le̩, i muda dʼowñ e̩do̩ du todu kʼi wa fa-i ta n; ama i awa e̩gba du kʼi li iko ki nyo̩."
1CO,16,13,"Me̩ gwe̩ke̩ adide, me̩ dago kpaka ef e̩do̩ ekono, me̩ ki chʼe̩ne̩ke̩le̩, me̩ gbo e̩do̩."
1CO,16,14,E̩wñ-me̩ du ki mud ef ufe̩do̩.
1CO,16,15,"Amo̩maye, nagbo̩ko̩bʼume̩, ame̩ chema abunyi Stefano̩s kak ama chʼejo̩ga abo Akaya, kʼama la dʼe̩do̩-ma tʼeche̩wñ ñw abo kiafo̩;"
1CO,16,16,"todu kʼame̩ ki ño̩ fʼo̩la-me̩ kamuhite̩ ñw abo e̩go̩-i, kpʼe̩ne̩ du kʼi abʼuwa chuko̩lo̩ kʼi ño̩ dʼef akanya-wñ eche."
1CO,16,17,Oñ nayo̩ noji ewa Stefano̩s kpai Fo̩rtunatus kpʼAkaikus: todabu ku ma chenyʼe̩wñ-me̩ ki ña le̩ e̩ko.
1CO,16,18,Todu ma je̩ ñw afu-mi ruko kpai e-me̩ ge̩; todule̩ me̩ namejuma abo e̩go̩-i.
1CO,16,19,Ujeju ujeju abudo̩ Ondu e-Esia agwa me̩. Akwila kpai Priska manyʼujeju abudo̩ Ondu ki dʼef unyi-ma agwa me̩ nana ef Ondu.
1CO,16,20,Amo̩maye du la agwa me̩. Me̩ ki nʼalu ekalu kʼi afo̩ agwa omune̩.
1CO,16,21,Ugwa e-mi Po̩l kʼu nako̩ kpʼo̩wo̩-mi de̩.
1CO,16,22,"Iche̩wñ kʼe̩ne̩ du ma che̩do̩ Ondu n, ama ki fʼu mu. Maranata, owñ chʼOndu-wa wa ke."
1CO,16,23,Ufe̩de̩nyo̩ Ondu Jisusi Kraisti ki dugbo me̩.
1CO,16,24,Ufe̩do̩ e-mi ki dugbo me̩ chaka efu Kraisti Jisus.
2CO,1,1,"Po̩l e̩nukpuche̩ Kraist Jisus lugbo ede̩ ki dʼO̩jo̩ e̩do̩, kpai Timoti o̩maye-wa, tugbo ujeju abudo̩ O̩jo̩ ki de̩ Ko̩rint, manyʼabo kiafo̩ ku ma jʼef o̩gbo ane̩ Akaya chaka du:"
2CO,1,2,Ufe̩de̩nyo̩ kpʼure̩do̩ kwugbo O̩jo̩ Ata-wa kpʼOndu Jisus Kraist ki dʼugbo me̩.
2CO,1,3,"O̩jo̩ kʼi ño̩ chʼAta Ondu-wa Jisus Kraist ki nele, owñ chʼAta ejumomi eli kpʼO̩jo̩ ki nʼugbe̩do̩ chaka edu ñw one̩,"
2CO,1,4,"owñ le̩ kʼi nʼugbe̩do̩ adu ñw a ef o̩bata-wa duu, todu kʼawa ki neke dʼugbe̩do̩ ñw abo du ku ma jʼef o̩bata, lef ugbe̩do̩ kʼO̩jo̩ du ñw awa onugo."
2CO,1,5,"Todu alu kʼiwo̩ e-ku Kraist li le̩ kwubo̩ jane̩ ñw a, abe̩le̩ ugbe̩do̩ laño̩ kwubo̩ jane̩ ñw a lefu Kraisti ge̩."
2CO,1,6,"Ama dagba a chaka chʼe̩kpama te̩, owñ chʼutod ugbe̩do̩ e-me̩ kpʼujadu-me̩; dagba ma dʼugbe̩do̩ ñw a, i chʼutodu ugbe̩do̩ e-me̩, e-ki nʼuko̩lo̩-wñ ache ef e̩do̩ ku me̩ lichii ef iwo̩-i pitii kʼawa onugo jʼali."
2CO,1,7,"Tak ibe kʼa kono todu me̩ che̩lonyane̩; abu kʼa chema kakini, Alu kʼame̩ jʼatuta kpʼawa ef iwo̩-i, abe̩le̩ ame̩ nʼuta ata, ef ugbe̩do̩-wñ ge̩."
2CO,1,8,"Amo̩maye i dʼuwa e̩do̩ kʼame̩ ki chʼugbodu-wñ n, owñ chʼugbo o̩bata kʼa li Esia, kak adu-wñ fʼuwa ka ololo, i tʼukpahiu-wa le, todabe̩le̩ a mema kʼa ñʼadeju ge̩ n."
2CO,1,9,"A muda nʼibe udu uku ku ma bu ñw a ef o̩to̩to̩la-wa, todu kʼa we eke̩do̩nʼo̩la-wa, chai O̩jo̩ kʼi ako abo ki ku kwane̩;"
2CO,1,10,"e-kʼi gba wa kwef uku akakata le̩, kʼi lañʼagba wa ge̩: owñ le̩ a kibenʼo kak i añʼagba wa ta."
2CO,1,11,"Ame̩ onugo ki bʼo̩ chuko̩lo̩ todu wa ef o̩ko̩ e̩gbabʼO̩jo̩, todu kʼamone̩ wewe ki fʼu gwa nyo̩nyo̩ todu wa, tod ele ufe̩de̩nyo̩ ki wugbo wa le̩."
2CO,1,12,"Todu e̩wñ ki chʼuba kʼa ba de̩, owñ chʼibenu kʼakone̩ o̩la ki dʼef uwa agba kakini, Ef efo̩ kpʼo̩yala e-O̩jo̩, i la chʼef o̩fili o̩re̩la n, chai ef ufe̩de̩nyo̩ e-O̩jo̩, a jo̩ achʼe̩wñ ef ile̩-i, ugbo e-me̩ itʼoji."
2CO,1,13,"Todu akʼe̩wñ omune̩ ru me̩ n, chai e-kʼame̩ cho̩kalatu-wñ ku me̩ la ma ogbolo, oñ u kibeno kak ame̩ ama ogbolo gbogbo wʼukpoji,"
2CO,1,14,"dabalu kʼame̩ laño̩ bu ma wa, kakʼawa chʼuba e-me̩, alu kʼame̩ onugo achʼuba e̩-wa o̩jo̩ Ondu-wa Jisus."
2CO,1,15,"Oñ eju-mi ki te̩gu-i u fʼu lo̩ kʼu wugbo me̩ o̩gbo̩gba le̩, todu kʼame̩ ki nʼufe̩de̩nyo̩ ekeji;"
2CO,1,16,"kʼu lef ume̩ alegudu nyi Masidonia, tak u ño̩ dabi kwo Masidonia awugbo me̩, kʼame̩ ki chʼo̩na ule̩ ñw mi kʼu nyi Judia."
2CO,1,17,"Todule̩ eneku kʼu neku ewʼugbo me̩ le̩ chʼe̩wñ fuye̩e̩ eju-me̩? e̩wñ kʼu neku-wñ, naneku-wñ likpa o̩re̩la, todu kʼi-i, i-i, kpai o̩da, o̩da, ki dʼugbo mi?"
2CO,1,18,O̩jo̩ la chʼachubi one̩ ka kʼo̩la-wa ugbo e-me̩ chʼi-i kpai o̩da n.
2CO,1,19,"Todu O̩ma e-O̩jo̩ Kraisti Jisus, e-ku ma fʼakoya-wñ ta ef ume̩, lef umi kpai Silfano̩s kpai Timoti, mud i-i kpai o̩da n, chai ef owñ i-i de̩."
2CO,1,20,"Todu alu du kʼO̩jo̩ ko̩la e̩wñ tane̩, ef owñ i-i de̩; todule̩ lef uwñ Ami ño̩ de̩ ge̩, kʼojima ki dʼugbo O̩jo̩ lugbo wa."
2CO,1,21,Oñ e̩ne̩ ki afʼuwa lonyane̩ manyu me̩ efu Kraist kʼi laño̩ fʼekpo ba tʼuwa oji chʼO̩jo̩;
2CO,1,22,"owñ ño̩ fʼuwa hiuko̩, i laño̩ mʼe̩wñ ugbo̩wo̩ du ñw a ef e̩do̩-wa, owñ chʼO̩jo̩-Afu."
2CO,1,23,"Abe̩le̩ omi ado̩ O̩jo̩ kʼi chʼenibenu onugo-mi, kakini, Edo̩wo̩ mʼume̩ kʼu do̩wo̩ mʼume̩ oñ u ma wa Ko̩rint-in."
2CO,1,24,"Icheka kʼa chʼodu e̩dekono-me̩ n, a muda chʼamabʼuyo̩-me̩ chuko̩lo̩: todu e̩dekono chʼe̩wñ ku me̩ dago."
2CO,2,1,"Ama e̩wñ kʼu ñwa kpʼo̩la-mi de̩, kak u naño̩ dabi wʼugbo me̩ ef e̩do̩dudu ge̩ n."
2CO,2,2,"Todu iche̩wñ kʼu je̩ ñw me̩ che̩do̩dudu, mak e̩ne̩ aje̩ ñw mi gwoguyo̩ kʼi ma chʼe̩ne̩ kʼi nʼe̩do̩dudu kwugbo e-mi le̩ n?"
2CO,2,3,"Tak u fʼe̩wñ kide̩ gbage̩de̩ ko̩ ru me̩, tode̩gba kʼewa kʼomi ma wa u ma nʼe̩do̩dudu kwugbo abo ki dukpe̩ kʼomi ma nʼuyo̩ ugbo ma; abu kʼu ke̩do̩no me̩ chaka kak uyo̩ e-mi achʼuyo̩-me̩ chaka."
2CO,2,4,"Todu u dʼef o̩buta nana e̩do̩-mi la de̩ chukuu oñ u fʼo̩takada ko̩ru me̩ lef omi aku nana; i chʼutodu kʼame̩ ki che̩do̩dudu n, chai todu kʼame̩ ki ma ufe̩do̩ kʼu ne̩ ololo tule todu me̩."
2CO,2,5,"Ama iche̩wñ kʼe̩ne̩ du dʼe̩do̩dudu wa, i chʼomi i dʼe̩do̩dudu ñwu n, ukpe̩ e-me̩ chaka dʼef uwñ (todu kʼu we edʼadu ki woji ñw me̩)."
2CO,2,6,Udu kʼojile amone̩ bu ñw u-i bʼe̩ne̩ e̩go̩ le̩ jo̩;
2CO,2,7,"todabe̩le̩ i nyo̩ tule ku me̩ murida anʼo ku me̩ mudu chʼowñ ele-ufe̩de̩nyo̩, ku me̩ dʼugbe̩do̩ ñw u, tode̩gba kʼe̩do̩dudu ololololo amʼe̩ne̩ abe̩le̩ du mi."
2CO,2,8,Todu kide̩ nagbo̩ko̩bʼume̩ ku me̩ mʼoji ufe̩do̩-me̩ ugbo-wñ da.
2CO,2,9,"Todu e-ki de̩ u ko̩takada, todu kʼu ma ijali-me̩, abe̩ku me̩ gbʼo̩la-mi ef e̩wñ du gbo̩."
2CO,2,10,"E̩ne̩ ku me̩ la tʼe̩wñ no̩ chʼe ele-ufe̩de̩nyo̩, mak omi manyʼume̩ ge̩. Todu iche̩wñ kʼe̩wñʼka kʼomi tono̩ che ele ufe̩de̩nyo̩ do̩mo̩, mak e̩wñ kʼu to̩no̩ che ele ufe̩de̩nyo̩ chʼutodu me̩ eju Kraist,"
2CO,2,11,tode̩gba ku Setan achʼuwa je̩: todu a chugbodu ibe-wñ n.
2CO,2,12,"Oñ abu kʼu lewa Troas tod Uche̩nyo̩ Kraist, kʼalugbana la mubi ñw mi ef Ondu,"
2CO,2,13,"eli ku ma li Taito̩s o̩maye-mi n, e̩do̩-mi dachi n. Tak u fʼagbo che ma, oñ u kwʼo̩mo̩ nyi Masidonia."
2CO,2,14,"O̩jo̩ muda nʼugwa, owñ ki ako wa le ef abo ku ma gwoye ogu efu Kraist e̩gba du, kʼi laño̩ dʼurinyo̩ e̩wñ-ema e-owñ tejugede lef uwa ugbo du."
2CO,2,15,Todabu kʼa chʼe̩wñ e-Kraist ki akporʼO̩jo̩ ef abo ku ma ajadu ma kpai ef abo ku ma alenyo̩;
2CO,2,16,"ugbo abubiane̩ le̩ a chʼe̩wñ ki alu kwef uku tef uku, ugbo abejodudu le̩ a la chʼe̩wñ ki akpo kwef iñmi tef iñmi. E̩ne̩ la bʼe̩wñ-i jo̩ taa?"
2CO,2,17,"Todu a dab amone̩ wewe ku ma dʼo̩lO̩jo̩ chʼinyama n; ama alu kʼo̩la akwef e̩do̩ yala, kʼi la kwef O̩jo̩, abe̩le̩ awa aka efu Kraist eju O̩jo̩."
2CO,3,1,"A ño̩ dabi je̩nyu o̩la-wa ge̩? abe̩k eku aku wa, alu ki ku iche̩kibo̩, kʼa nʼo̩takada ki aje̩nyu ñw a ugbo me̩, abe̩k e-ki kwugbo me̩?"
2CO,3,2,Ame̩ onugo chʼo̩takada-wa e-ki che̩korubutu ef e̩do̩-wa kʼamone̩ du ama ku ma la nʼokalatu-wñ ache;
2CO,3,3,"abu ki kwotejugede, kak ame̩ chʼo̩takada e-Kraist, e-kʼa ne̩ che e̩wñ ñw one̩, e-ki ma chʼomi ejiji ma du ko n, chai Afu e-O̩jo̩ ki nʼiñmi; i la chʼef alo okuta n, chai ef alo ki chʼe̩do̩ o̩re̩la."
2CO,3,4,Oñ e̩do̩ ekono e̩go̩ e-le̩ a ne̩ lefu Kraist ugbo O̩jo̩.
2CO,3,5,"I cheka kʼawa bo̩jo̩ kpai ojika o̩la-wa, kʼa ki fʼe̩wñ lo dabe̩ne̩ ki kwʼef e-wa n, chai ebo̩jo̩ e-wa kwugbo O̩jo̩,"
2CO,3,6,"e-ki ño̩ che wa kʼa bʼe̩wñ eche e-alo etito̩ jo̩, i chʼe-kʼu kʼolubutu-wñ n, chai e-Afu; todu olubutu adʼone̩ kpa, Afu muda adʼiñmi ñw one̩."
2CO,3,7,"I la che̩wñ kʼe-e̩wñ eche e-uku kʼi che̩ko̩ nyʼo̩la okuta le̩ mud ojima kʼamo̩ma Israe̩l ma neke go Mose̩s eju lef ojima ki gbogili te̩ le̩ n,"
2CO,3,8,abile kʼe̩wñ eche e-Afu ma adʼef ojima tule n?
2CO,3,9,"Todu iche̩wñ kʼe̩wñ eche e-abi ekpa le̩ nʼojima, mak e̩wñ eche e-o̩kpakpa atule ef ojima ololololo."
2CO,3,10,"Todu ef e-i, e-ku ma dʼojima ñw u kʼi agbogili te̩ le̩ nʼojima du n, noj ojima ki tule ololo le̩."
2CO,3,11,"Todu iche̩wñ kʼe-ki agbogili te̩ lef ojima wa, mak e-kʼi ado̩mo̩ alo waa dʼef ojima tule mana."
2CO,3,12,"Todule̩ abu kʼa nʼukibeno o̩gʼe-le̩, a nʼeju-e̩gbo ache e̩wñ nana,"
2CO,3,13,a la che alu ki Mose̩s che kʼi dʼe̩wñ bʼeju-wñ ma todu kʼamo̩ma Israe̩l ki we ekejurʼukpoji e̩wñ ki agbogili te̩ le̩ n;
2CO,3,14,"ama ibe-ma cheno̩; todu gbogbo tʼojolu eñini e̩gba du ku ma fʼo̩kalatu alo e-igbele le̩ che e̩wñ, le̩ gbage̩de̩ bʼuma eju ma ta, abu ki ma birʼuma eju ka kʼefu Kraist oñ i agbogili te̩ n."
2CO,3,15,"Ama gbogbo tʼeñini e̩gba du ku ma cho̩kalatu o̩la Mose̩s, e̩wñʼka dachi nʼuma e̩do̩."
2CO,3,16,Ama e̩gba du kʼi arida tugbo Ondu ma mʼe-le̩ du bʼo̩ te̩.
2CO,3,17,"Ondu la chʼAfu le̩; oñ ugbo du kʼAfu Ondu de̩, o̩mo̩ “omi nʼo̩la-mi” de̩."
2CO,3,18,"Ma la bi e̩wñ le̩ rʼuwa eju chaka kʼa jʼago ojima Ondu dabe̩ne̩ kʼef ogigo, oñ i amʼuwa da tef ojibo e-le̩ gbage̩de̩ kwugbo ojima tef ojima, dabe̩ne̩ ki kwugbo Ondu ki chʼAfu le̩."
2CO,4,1,"Tod e-kide̩ abu kʼa ne̩ uko̩lo̩ e̩wñ eche-i, alu ku ma lʼuwa ejumomi le̩, a gwegbo n."
2CO,4,2,"A muda fʼe̩wñ anyo̩ ki maja le̩ naba me̩, a lule̩ ugbeju n, a la chʼe̩wñ gwo̩ o̩lO̩jo̩ n; ama ef edutejugede kʼa dʼochochi tejugede a dʼo̩la-wa dago ñw akone̩ o̩la ki dʼef e̩do̩ e̩ne̩ du eju O̩jo̩."
2CO,4,3,"I la che̩wñ kʼe̩wñ la chebʼeju Uche̩nyo̩-wa ma, mak ef abo ku ma lenyo̩ oñ e̩wñ bʼeju-wñ ma."
2CO,4,4,"Owñ chʼef abo kʼo̩jo̩ e-okpanachi-i fʼeju ibe e-abo ku ma ma ke̩do̩no n chubi, todu kʼugane̩ Uche̩-nyo ojima Kraisti e-kʼi chʼojibo O̩jo̩ ki we eta dufu."
2CO,4,5,"Todu i chʼo̩la-wa oñ a takoya-wñ n, chai Kraisti Jisus Ondu, kʼawa onugo la chʼadu-me̩ lefu Jisus."
2CO,4,6,"Todabu kʼO̩jo̩ kʼi kakini, Ef e̩chubi oñ ugane̩ amʼane̩ ne̩ kwo, owñ le̩ mʼane̩ ne̩ ef e̩do̩-wa, todu kʼeju ki ne̩ ugbo ojima O̩jo̩ ema ef eju Jisusi Kraist."
2CO,4,7,"A la nʼe̩wñ akoko kide̩ ef e̩wñ eku e-e̩ke̩te̩-i, todu kʼukpahiu-wñ ki tule ololo ki chʼe-O̩jo̩, kʼi we che akwugbo wa."
2CO,4,8,"A chʼekpama te̩ o̩wo̩ tʼo̩wo̩ du, ma muda fʼuwa dolo n; i fitu wa, ibe-wa la ta bʼo̩ te̩ n;"
2CO,4,9,"ma doli wa, ma muda tʼuwa no̩ tinyo̩ n; ma fʼuwa ka mʼane̩, a muda lenyo̩ n;"
2CO,4,10,"e̩gba du a ne̩ uku Jisus ef año̩la-wa ale, todu kʼiñmi Jisusi ki ño̩ kwotejugede ef año̩la-wa ge̩."
2CO,4,11,"Todu ma jʼakʼawa kʼa deju-i ñw uku e̩gba du todu Jisus, todu kʼiñmi Jisusi ki kwotejugede ef año̩la-wa kʼi aku-i."
2CO,4,12,"Todabe̩le̩ uku nachuko̩lo̩ ef e-wa, iñmi muda achuko̩lo̩ ef ume̩."
2CO,4,13,"Oñ abu kʼawa de̩de̩ nʼafu e-e̩dekono okate, likpa alu ki che̩ko̩tane̩ le̩, kakini, U ke̩do̩no, todule̩ u ko̩la, awa onugo ke̩do̩no, todule̩ oñ a ako̩la,"
2CO,4,14,"abu kʼa chema kakini, E̩ne̩ ki dʼOndu Jisus kwane̩ le̩ ñʼako wa kwane̩ manyu Jisus kʼi la ako wa dago jo̩ manyu me̩."
2CO,4,15,"Todu e̩wñ du chʼutodu me̩, todu kʼufe̩de̩nyo̩, kʼi natule nyo̩gba lef ojile amone̩ ki je̩ ñw ugwa ki chʼololo tod ojima O̩jo̩."
2CO,4,16,"Todule̩ oñ a ma gwegbo ni; ama dagba one̩ e-ejo̩do̩da-wa do̩mo̩ ache̩, e-ejefu-wa achʼetito̩ o̩jo̩ñwa o̩jo̩ñwa alo waa."
2CO,4,17,Todu o̩bata fuye̩ ki de̩ iko-i kʼa li-i nachuko̩lo̩ uwoji adu ojima ololo ololo e-ogbegbele̩ ñw a;
2CO,4,18,"abu kʼa ma kejurʼe̩wñ kʼeju ali-i n, chai e̩wñ kʼeju ma li n; todu e̩wñ kʼeju ali-i chʼe̩wñ adiko-i, ama e̩wñ kʼeju ma li n le̩ chʼe̩wñ ogbegbele̩."
2CO,5,1,"Todu a chema kakini, Dagba ma mʼunyi e-ki chʼebu kʼa ge̩ne̩ ef uwñ ane̩ ile̩-i gulo̩, a chenʼunyi ku ma ko̩ kwugbo O̩jo̩, owñ chʼunyi e-ku ma ma nʼo̩wo̩ ko̩ n, e-ogbegbele̩ i che, i dʼefojale."
2CO,5,2,"Todu a jʼef e-i afifi, eju ache wa kʼunyi-wa e-ki akwʼefojale ki lewa bʼuwa o̩la ma;"
2CO,5,3,iche̩wñ ku ma ko bʼo̩la-wa ma ma ñʼali wa kʼa tago ofo ge̩ n.
2CO,5,4,"Todu awa kʼa jʼef ebu-i jʼafifi mana, adu fʼuwa ka; i la dʼuwa e̩do̩ kʼa gwo̩ e̩wñ o̩la jane̩ n, chai ku ma ki ko e̩wñ o̩la bʼuwa o̩la ma, todu kʼe-iñmi ki mʼe-uku-i ko mi."
2CO,5,5,"Oñ e̩ne̩ ki fʼuwa che todu e̩wñ-i gbage̩de̩ chʼO̩jo̩, kʼowñ ño̩ mʼe̩wñ ugbo̩wo̩ kʼi chʼAfu le̩ du ñw a."
2CO,5,6,"Todule̩ a chenʼe̩do̩ e̩gba du, a laño̩ chema kakini, Abu kʼa dʼunyi ef año̩la-i a dʼunyi ugbʼOndu ta n de̩,"
2CO,5,7,"todu lef e̩do̩ ekono a tale̩-i a le̩ ef e̩wñ kʼeju li n,"
2CO,5,8,"a la ne̩do̩, i la che̩rʼuwa e̩do̩ tule kʼa kwo bʼunyi año̩la te̩, kʼa ki jʼunyi ugbo Ondu."
2CO,5,9,"Lef e-le̩ ge̩ dagba a jʼunyi, dagba a ma jʼunyi n, a chʼeju kpolo kʼa rʼowñ e̩do̩."
2CO,5,10,"Todu ma akʼo̩chaka-wa jo̩ ejugede o̩gba e̩de̩ e-Kraisti chuu; todu kʼe̩ne̩ne̩ne̩ne̩ ki gba e̩wñ kʼi che iko kʼi dʼef año̩la, teju alu kʼi che, dagba i nyo̩, dagba i bie̩ne̩."
2CO,5,11,"Todule̩ abu kʼa chema ailo Ondu, a tʼamone̩ eju gu, oñ awa kwotejugede ñw O̩jo̩; u laño̩ kibeno kʼa kwotejugede ef akone̩ o̩la ki dʼef ume̩ ge̩."
2CO,5,12,"I chʼedabi a ño̩ dabi adʼo̩la-wa dago ñw me̩ n, ama a muda abʼuña ñw me̩ ku me̩ du wa buba, todu ku me̩ nʼohi ugbo abo ku ma ale alu kʼeju de̩ abu ki ma chʼalu kʼe̩do̩ de̩ n."
2CO,5,13,"Todu dagba ibe-wa mukpatuka, O̩jo̩ i kpatuka ñw u; dagba ibe-wa lewane̩, ame̩ i wane̩ ñw u."
2CO,5,14,"Todu ufe̩do̩ Kraisti mʼuwa ne̩ gaga; a fʼoji-wñ kpa kakini, E̩ne̩ʼka leku tod o̩chaka amone̩, mak o̩chaka amone̩ ku le̩;"
2CO,5,15,"i la leku tod o̩chaka amone̩, todu kʼabo ku ma deju ku ma deju ñw o̩la-ma ge̩ n, chai kʼama ki deju tod e̩ne̩ kʼi leku todu ma, ku ma mʼu du kwane̩."
2CO,5,16,"Todule̩ akwʼe̩gba-i awa ño̩ li e̩ne̩ du alu ki de̩ ef o̩re̩la ge̩ n: dagba kʼa ma chaka te̩te̩ma Kraist alu kʼide̩ ef o̩re̩la ogbolo, fa-i a ño̩ mʼo̩ abe̩le̩ ge̩ n."
2CO,5,17,"Todabe̩le̩ iche̩wñ kʼe̩ne̩ du dʼefu Kraist, enyi kʼO̩jo̩ nyiʼi etito̩ i che: e̩wñ igbele lale rinyo̩; me̩ go, i mud etito̩."
2CO,5,18,"E̩te̩ e̩wñ du la chʼO̩jo̩, kʼi fʼuwa ño̩ru ñw o̩la-wñ lefu Kraisti, kʼi la mʼuko̩lo̩ e̩wñ eche ñw one̩ e-eñʼone̩ ru-i du ñw a ge̩;"
2CO,5,19,"alu kʼO̩jo̩ dʼefu Kraist añʼile̩ ru ñw o̩la-wñ, i lʼuñwanane̩-ma ru ma n, oñ i mʼo̩la uño̩ru le̩ du tef uwa."
2CO,5,20,"Todule̩ awa chʼabogijo ki maluna todu Kraist dabe̩ne̩ kʼO̩jo̩ do̩mo̩ agbo̩ko̩bʼone̩ lef uwa. A arodubʼume̩ todu Kraist, me̩ ki che̩ño̩ru ñw O̩jo̩."
2CO,5,21,I mʼe̩ne̩ ki ma ma adure n le̩ du che adure todu wa; todu kʼawa ki mud o̩kpakpa e-O̩jo̩ ef uwñ.
2CO,6,1,"A laño̩ bʼomune̩ chʼuko̩lo̩ o̩ko̩ e̩gba bʼume̩ ku me̩ we egbʼufe̩de̩nyo̩ O̩jo̩ te̩ ofo,"
2CO,6,2,"todu i kakini,"
2CO,6,3,"A dʼe̩wñ du te̩ kʼone̩ ki ke̩re̩ n, tode̩gba ku ma chʼakpabie̩ uko̩lo̩ e̩wñ eche ñw one̩-i,"
2CO,6,4,"a muda adʼo̩la-wa dago ef e̩wñ du alu kʼamache e̩wñ ñw one̩ e-O̩jo̩ de̩, ef e̩do̩ elichi nana, ef o̩bata, ef o̩pe̩cha, ef uwa kʼa li, ef egwo ku ma gwo wa,"
2CO,6,5,"ef unyi uga ku ma dʼuwa te̩ ate̩ ño̩ te̩, ef utu eda, ef e̩wñ echʼakanya-wñ, ef ide kʼa gwe̩ke̩ ade, ef alu eji;"
2CO,6,6,"ef e̩wñ yaala, ef e̩wñ ema, ef e̩do̩ eje̩, ef umo̩la, ef Afu Kiafo̩, ef ufe̩do̩ ki ma nʼakoru n,"
2CO,6,7,"ef o̩la ochochi, ef ukpahiu O̩jo̩; lef ido̩na ogu e-o̩kpakpa e-o̩wo̩ awo̩to̩ kpʼe-awohi,"
2CO,6,8,"lef ojima kpʼachukata, lef uwohi e̩bie̩ne̩ kpʼuwohi e̩nyo̩, i dabe̩ne̩ kʼa chʼamadone̩ la kpʼame̩nochochi;"
2CO,6,9,"a dabe̩ne̩ kʼe̩ne̩ du ma ma wa n, ma la ma wa ogbolo; a dabe̩ne̩ kʼa aku, me̩ la go, a deju; a dabe̩ne̩ ku ma kʼuwa o̩la, ma muda dʼuwa kpa n;"
2CO,6,10,"a dabe̩ne̩ kʼa che̩do̩-dudu, ama a jʼayo̩ o̩ko̩ko̩lo̩; a dabe̩ne̩ kʼame̩nale, a la je̩ ñw amone̩ wewe chʼanana; a dabe̩ne̩ kʼa ma nʼe̩wñ du n, a muda chene̩ e̩wñ du."
2CO,6,11,"Abo Ko̩rint, a mʼefu chi ñw me̩, e̩do̩-wa la de̩ gbagada."
2CO,6,12,"I chʼef uwa me̩ che̩kpama jo̩ n, me̩ muda che̩kpa-ma jo̩ ef e̩do̩ e-me̩."
2CO,6,13,"Ama e̩wñ akoko koji e-le̩, dabe̩ne̩ kʼamo̩ma-mi oñ naka ñw me̩-i, ame̩ ki ño̩ de̩ gbagada ge̩."
2CO,6,14,"Me̩ ki mud abo ki dama kpʼabo ku ma ma ke̩do̩no n in, ame̩ kpʼama chʼojoji, todu e̩wñ chʼumana o̩kpakpa kpʼugbite̩re̩? E̩wñ chʼuta kʼugane̩ ata kpʼchubi ke?"
2CO,6,15,E̩wñ la chʼomu Kraisti kpai Belial ki ade? abe̩k ukpe̩ e̩wñ oñ e̩ne̩do̩ ekono ne̩ kpʼe̩ne̩ ki ma ke̩do̩no n?
2CO,6,16,"E̩wñ la chʼalu unyi O̩jo̩ ejefu ki ade kpʼunyi ode? Todu awa chʼunyi ejefu e-O̩jo̩ ki deju, alu kʼO̩jo̩ ka, kakini,"
2CO,6,17,"Todu kide̩ me̩ kwef alumeji-ma dufu wa,"
2CO,6,18,"tak u nachʼAta ñw me̩,"
2CO,7,1,"Todule̩ ame̩nufe̩do̩, abu kʼa ne̩ o̩la ukatane̩ kide̩ a ki che kʼa fe̩ bʼe̩kpabie̩ o̩re̩la kpʼe-afu du te̩, a ki che kʼefo̩ ki kpoji ef ailo O̩jo̩ era."
2CO,7,2,"Me̩ ki bʼuña ñw wa ef e̩do̩-me̩: a chʼe̩ne̩ du uji n, a la kpʼe̩ne̩ du bie̩ n, a la chʼe̩ne̩ du je̩ n."
2CO,7,3,"U kʼe-i kʼu kpʼame̩ abi no; todu u ka o̩gbo̩gba me̩ kak ame̩ dʼef e̩do̩-wa todu kʼa bʼo̩la-wa ku, kʼa la bʼo̩la-wa deju."
2CO,7,4,"Eju e̩gbo kʼu nane̩ ko̩la ñw me̩ chenana, eba kʼu nane̩ me̩ ba chenana ge̩; ugbe̩do̩ che̩ko̩ ef umi, uyo̩-mi che̩ko̩ adafo ef o̩bata-wa chaka."
2CO,7,5,"Todu i chaka che Masido̩nia kʼa nyi le̩, i nʼebo̩wo̩lo̩ ñw o̩re̩la-wa n, e̩wñ du fʼuwa kpama te̩: ejo̩do̩da chʼegidi, ejefu chʼailo."
2CO,7,6,"Ama e̩ne̩ ki adugbe̩do̩ ñw abo kʼe̩do̩-ma chʼe̩kpabie̩, owñ chʼO̩jo̩, dugbe̩do̩ ñw a lef ewa Taito̩s,"
2CO,7,7,"i la chʼef ewa-wñ kate n, ama i ño̩ chʼef ugbe̩do̩ kʼi ne̩ ugbo e-me̩, abu kʼi fʼinabali eñeju kʼame̩ ñeju, ku me̩ dogeneji, ku me̩ go̩larʼe̩wñ todu mi ka ñw mi; todabe̩le̩ omi ño̩ yo̩ tule."
2CO,7,8,"Todu dagba u chaka gwʼume̩ e̩do̩dudu ef o̩takada-mi le̩, ki la wo̩ mi, i wo̩ mi ge̩ n; u cheli ka kʼo̩takada le̩ gwʼume̩ e̩do̩dudu, dagba i chaka chʼiko auwa kate,"
2CO,7,9,"fa-i nayo̩, i chʼutodu ku me̩ chʼe̩do̩dudu n chai todabu ku me̩ chʼe̩do̩dudu tef ibe erida; todu i je̩ ñw me̩ chʼe̩do̩dudu alu ki chʼeju-wñ ñw e̩ne̩ O̩jo̩, todu kʼawa ki we echʼe̩wñ kʼofu bʼume̩ ef e̩wñ du."
2CO,7,10,"Todu e̩do̩dudu ki chʼeju-wñ ñw e̩ne̩ O̩jo̩ achuko̩lo̩ ibe erida tef ujadu, e-le̩ nʼejumama n; e̩do̩dudu ile̩-i la achuko̩lo̩ uku."
2CO,7,11,"Todu me̩ go, e̩wñ kide̩ gbage̩de̩, owñ ebʼe̩do̩dudu ki chʼeju-wñ ñw e̩ne̩ O̩jo̩ ku me̩ che le̩, alu ki chʼuko̩lo̩ e̩do̩chacha ef ume̩, ku me̩ kʼomu e-me̩, kʼi wo̩ me̩, ku me̩ railo, ku me̩ ñeju, ku me̩ go̩larʼe̩wñ e̩nyo̩, ku me̩ bʼudu ñw u! ef e̩wñ du me̩ dʼo̩la-me̩ dago ku me̩ de̩ yaala ugbo o̩la le̩."
2CO,7,12,"Todule̩ abu kʼu chaka kʼo̩takada ru me̩ le̩, i chʼutodu e̩ne̩ ki chʼuji le̩ n, i la chʼutod e̩ne̩ ku ma chʼo uji n, chai todu kʼe̩do̩chacha ku me̩ che todu wa le̩ ki kwotejugede eju O̩jo̩."
2CO,7,13,Todule̩ a fʼugbe̩do̩ ne̩ me̩.
2CO,7,14,"Todu iche̩wñ kʼu du me̩ buba ef e̩wñ du ugbo-wñ, anyo̩ mʼumi n, ama alu kʼa kʼo̩la e̩wñ du ñw me̩ ef ochochi le̩, abe̩le̩ uba-me̩ kʼu ba ugbo Taito̩s ño̩ mud ochochi ge̩."
2CO,7,15,"E̩do̩-wñ la chefe̩rʼume̩ ololo tule, abu kʼibe-wñ kad alu kʼo̩chaka-me̩ gbo̩la gbo̩ ku me̩ la mʼowñ gba kpʼailo era kpʼo̩la e̩ga."
2CO,7,16,Nayo̩ todabu kʼe̩do̩-mi dachi ef e̩wñ du ugbo me̩.
2CO,8,1,"Amo̩maye, a je̩ ñw me̩ ma ufe̩de̩nyo̩ O̩jo̩ kʼi duchele te̩ ef ujeju ujeju abudo̩ Ondu Masido̩nia;"
2CO,8,2,"kakini, Ef o̩bata ki ñwa ma go nana le̩, uyo̩-ma ololololo kpʼale-ma ki nefu i kwu ma bo̩, oñ ma chʼo̩wo̩ anana ñw one̩."
2CO,8,3,"Todu nagba ibenu kakini, Likpa alu kʼukpahiu-ma de̩, kpʼe-ki tʼukpahiu-ma le, oñ ma ge̩do̩la-ma che le̩,"
2CO,8,4,ma nʼurodubo̩ kpʼo̩ko̩ e̩gbabʼuwa nana kʼo̩wo̩-ma ki tʼef ufe̩de̩nyo̩ kpʼuta eta ef e̩wñ eche ñw abo kiafo̩-i:
2CO,8,5,"ma la che teju alu kʼa neju-wñ n, ma muda mʼo̩la-ma ko ñw Ondu kpʼawa alu ki dʼO̩jo̩ e̩do̩ ejodudu."
2CO,8,6,"Todu kʼa dʼugbe̩do̩ ñw Taito̩s le̩ de̩, todu alu kʼi chane̩ o̩gbo̩gba, abe̩le̩ kʼi nafʼufe̩de̩nyo̩ le̩ che tʼukpoji ef ume̩ ge̩."
2CO,8,7,"Oñ alu kʼame̩ chʼololo ef e̩wñ du, owñ chʼe̩do̩ ekono kpʼo̩la eka kpʼe̩wñ ema kpʼe̩do̩chacha du, kpʼufe̩do̩ ku me̩ ne̩ fe̩do̩ wa, todu kʼame̩ ki ño̩ chʼololo ef ufe̩de̩nyo̩-i ge̩."
2CO,8,8,I chʼeñwa nañwa ñw me̩ oñ naka-i n chai todu kʼu nadʼe̩do̩chacha abomune̩ ojoji ñwʼufe̩do̩-me̩ go kʼu ma o̩gbolo-wñ.
2CO,8,9,"Todu ame̩ chema ufe̩de̩nyo̩ e-Ondu-wa Jisus Kraist, kakini, Abu kʼi chaka chʼanana, todu me̩ i mud e̩nale, todu kʼame̩ ki mud anana lef ale-wñ le̩."
2CO,8,10,"Ibe ki dʼef umi ugbo e̩wñ-i oñ nadu ñw me̩; todu i chenʼile ñw me̩, i chʼabu ku me̩ chane̩ kwʼechi echi kate n, i ño̩ dʼume̩ e̩do̩ abe̩le̩ ge̩."
2CO,8,11,"Oñ fa-i me̩ ki la fʼeche ku me̩ chane̩ eche le̩ che̩ kpoji; todu alu kʼibe-me̩ de̩ kolokolo kʼi dʼume̩ e̩do̩ le̩, abe̩le̩ kʼeche kpoji-wñ kʼi ño̩ kwef e̩wñ kʼo̩wo̩-me̩ tu ge̩."
2CO,8,12,"Todu iche̩wñ kʼibe ki de̩ kolokolo tane̩, mak O̩jo̩ agba e̩wñ teju e̩wñ kʼone̩ ne̩, i agba teju e-kʼone̩ ma ne̩ n in."
2CO,8,13,"E-i chʼutodu ki bʼo̩wo̩ lo̩ ñw abomune̩, kʼame̩ ki li o̩bata n,"
2CO,8,14,"chai todu ki chʼokujo̩: ikofa-i ololo e-me̩ chʼutodu unyaru e-ma, todu kʼololo e-ma ki ño̩ chʼutod unyaru e-me̩, todu ki mud okujo̩."
2CO,8,15,"Owñ chʼalu ki che̩ko̩tane̩ kakini, E̩ne̩ ki ya nana i kwʼu bo̩ n, oñ e̩ne̩ ki ya re i nyarʼowñ n."
2CO,8,16,"Oñ O̩jo̩ nʼugwa, owñ chʼe̩ne̩ ki du e̩do̩chacha kide̩ tef e̩do̩ Taito̩s todu me̩."
2CO,8,17,"Todabu kʼi mʼo̩ko̩-wa kʼa gba bʼo̩ le̩ gba ochochi, ama abu kʼowñ onugo chʼe̩do̩chacha i la ge̩do̩la-wñ dufu wʼugbo me̩ le̩."
2CO,8,18,Oñ a ño̩ fʼo̩maye kʼuñwulo̩-wñ ef uche̩nyo̩ dugbo du ef ujeju ujeju abudo̩ Ondu kpe̩ lebʼo̩ ge̩;
2CO,8,19,"i la chʼe-le̩ kate n, ama owñ ño̩ chʼe̩ne̩ kʼujeju ujeju abudo̩ Ondu kʼo̩wo̩ nʼo oji kʼi lebʼuwa nyʼule̩ kʼa le ef ufe̩de̩nyo̩ kʼa ne̩ che e̩wñ ñw one̩ tod ojima Ondu, kpʼibe-wa ki de̩ kolokolo."
2CO,8,20,"A himama-wñ, tode̩gba kʼe̩ne̩ du abulumʼuwa ef e̩wñ odimili kʼa che ñw one̩-i,"
2CO,8,21,"todu a libe e̩wñ o̩me̩me̩le̩ tane̩ tod eju Ondu kate n, ama eju amone̩ kpo̩fo̩."
2CO,8,22,Oñ a fʼo̩maye-wa kʼa fʼu ñwa ef e̩wñ wewe o̩gbe̩nugbe̩ kʼi chʼe̩ne̩do̩chacha kpe̩ lebʼuma. Fa-i i la nʼe̩do̩chacha tule nana tod ame̩ kʼi ake̩do̩no ololo le̩.
2CO,8,23,"Dagba kʼi chʼe-Taito̩s, owñ chʼuta-mi kpʼe̩ne̩ ki abʼumi chuko̩lo̩ todu me̩. Abe̩k amo̩maye-wa le̩, ama chʼame̩nukpuche̩ e-ujeju ujeju abudo̩ Ondu, ojima Kraisti ma che."
2CO,8,24,Todule̩ me̩ ki dʼuñwa ufe̩do̩-me̩ kpʼuba-wa todu me̩ ña ma eju ujeju ujeju abudo̩ Ondu.
2CO,9,1,"Todu i chʼo̩la e̩wñ eche ñw abo kiafo̩ le̩, i nʼugbo kʼu nakʼo̩takada-wñ rʼume̩ n, me̩ chʼo̩je̩bi-wñ,"
2CO,9,2,"todu u chema alu kʼibe-me̩ de̩ kolokolo, e-le̩ nadu buba ugbo abo Masidonia todu me̩, kakini, Abo Akaya fʼo̩la-ma mu kwʼechi echi; oñ ego̩laru ku me̩ go̩laru kʼabo wewe ef uma e̩che̩."
2CO,9,3,"U muda fʼamo̩maye kpe̩ wa, todu kʼuba-wa kʼa ba todu me̩ ki we echʼofofo ef ukpe̩ kide̩; todu kʼame̩ ki mʼo̩la tane̩ alu kʼu ka le̩;"
2CO,9,4,"tode̩gba kʼukani abo Masidonia lebʼumi wa, ku ma li abu ku me̩ ma mʼo̩la tane̩ n, ki we enʼugbo kʼanyo̩ amʼuwa (todu kʼa we eka kʼame̩) ef o̩kpaka uba-wa le̩."
2CO,9,5,"Todule̩ eku aku eju-mi kʼu gbo̩kobʼamo̩maye le̩ todu kʼama ki dʼo̩gba nyʼugbo me̩, ku ma ki fʼe̩wñ e̩nyo̩ ku me̩ kʼo̩la-wñ tane̩ le̩ kpama, kʼi che̩ñwo̩che tane̩ abe̩le̩ ki mud e̩wñ ku ma akadua ñw me̩, kʼi we edabe̩ne̩ ku me̩ piepi e̩wñ."
2CO,9,6,"E-le̩ la de̩, e̩ne̩ ki dʼe̩yo̩ gbe̩ fe̩fe̩le̩, o̩fe̩fe̩le̩ i ako wʼunyi; oñ e̩ne̩ ki dʼe̩wñ gbe̩ ku ma tadua ñw u año̩ kʼadua wʼunyi."
2CO,9,7,"E̩ne̩ne̩ne̩ne̩ kʼi che alu kʼi ñwatane̩ ef e̩do̩-wñ, i ki che lef e̩do̩dudu n abe̩k ef otila n: todu O̩jo̩ afe̩do̩ e̩ne̩ ki ache ele e̩do̩ afu."
2CO,9,8,"Oñ O̩jo̩ aneke je̩ ñw ufe̩de̩nyo̩ du ki chʼololo ñw me̩, todu kʼame̩ ki nʼe̩wñ du e̩gba du ki bʼume̩ jo̩ chaka, kʼi kwʼume̩ bo̩ tod uko̩lo̩ e̩nyo̩ du eche."
2CO,9,9,"Alu ki che̩ko̩tane̩ kakini,"
2CO,9,10,"Oñ e̩ne̩ ki adʼe̩yo̩ ñw e̩ne̩ ki agbe̩, kʼi año̩ dʼakala wa tod uje̩wñ la adu ñw me̩ ku me̩ gbe̩, i la aje̩ ñw u nawo ñw me̩, i año̩ je̩ ñw e̩ro e̩wñ o̩kpakpa e-me̩ ki nyo̩gba."
2CO,9,11,I la aje̩ ñw me̩ mud anana ef e̩wñ du ku me̩ ki chʼo̩wo̩ ñw one̩ alu du ku ma chʼo̩wo̩ ñw one̩; e-le̩ achʼuko̩lo̩ ugwa egwʼO̩jo̩ lef uwa.
2CO,9,12,"Todu abune̩ e̩wñ eche ñw one̩-i chʼe̩wñ ki nyarʼabo kiafo̩ eko ñw ma kate n, i ño̩ nʼe̩kwubo̩ ki mud e-O̩jo̩, owñ chʼugwa wewe ku ma gwʼo̩."
2CO,9,13,"Lef eñwa ku ma ñwa e̩wñ ku me̩ che ñw one̩ go, ma jʼadʼojima ñw O̩jo̩ abu ku me̩ fʼo̩la-me̩, kamuhi teju alu ku me̩ gbalu Uche̩nyo̩ Kraisti, kpʼo̩wo̩ ku me̩ chi ñwone̩ ef uta kʼame̩ ta kpʼama kpʼamone̩ du-i."
2CO,9,14,"Oñ ef o̩ko̩ kʼama gba bʼO̩jo̩ todu me̩ ma añeju-me̩, tod ufe̩de̩nyo̩ O̩jo̩ ki tabale ki dʼugbo me̩."
2CO,9,15,Ugwa ki chʼe-O̩jo̩ tod ele-wñ ki ma je̩ ka n le̩.
2CO,10,1,"Oñ omi, Po̩l, o̩to̩to̩la-mi agbo̩ko̩bʼume̩ lef o̩chikimi kpʼo̩yo̩o̩ e-Kraisti, owñ chʼomi kʼu chʼe̩ne̩ kʼu nahi o̩la-mi wane̩ e̩gba kʼu dʼugbo me̩, kʼu kwugbo me̩ tak u ne̩do̩ eko̩la ñw me̩ le̩;"
2CO,10,2,"oñ narodubʼume̩, kʼu we ene̩do̩ iko kʼeju-mi dʼane̩ ugbo me̩, teju alu kʼeju-mi mute̩gu kʼu fulo ka kʼu nane̩do̩ egbo ugbo abo iche̩kibo̩ ku ma fu wa lo rʼabo ku ma alule̩ tikpa o̩re̩la."
2CO,10,3,"Todu abu kʼa chaka dʼef o̩re̩la ale, a jogu likpa alu kʼo̩re̩la aja n,"
2CO,10,4,"todu ido̩na e̩wñ ogu-wa chʼe̩wñ o̩re̩la n, ukpahiu O̩jo̩ muda dʼef uwñ ki akpʼo̩do̩ okuta fo̩ wane̩."
2CO,10,5,"I agu o̩la kʼone̩ ñwa kʼi che lo̩ wane̩, kpʼe̩wñ ki gbo̩gba du ki adʼo̩la-wñ kwane̩ ki chagwunyʼe̩wñ ema e-O̩jo̩, oñ i akʼibe du kʼone̩ akpe̩ chʼe̩wñ kʼogu je̩ ku ma ki gbʼo̩la Kraisti gbo̩;"
2CO,10,6,"o̩la-wñ laño̩ che̩mu te̩ kʼi bʼudu ñw eko̩ gbo̩lagbo̩ du, e̩gba du kʼugbagbo̩ e-me̩ jo̩ kpa."
2CO,10,7,"Alu kʼe̩wñ de̩ eju oñ me̩ go. I la che̩wñ kʼe̩ne̩ du ke̩do̩nʼo̩la-wñ ka kʼe̩ne̩ Kraist i che, i ki nadabi fʼo̩la-wñ lo kakini, Dabalu kʼowñ chʼe̩ne̩ Kraist abe̩le̩ oñ awa de̩ ge̩."
2CO,10,8,"Todu dagba u ma chaka buba ololo ugbo o̩da-wa kʼa ne̩ (owñ chʼe-kʼOndu duwa kʼa ne me̩ nyo̩gba, i chʼutodu kʼa fa me̩ wane̩ n,) anyo̩ amu mi n."
2CO,10,9,Todu ki we edabe̩ne̩ kʼu nadʼo̩takada nyʼume̩ okpo.
2CO,10,10,"Todu, i kakini, O̩la o̩takada-wñ chewoji, i la chegbiti; i muda lewa año̩la-wñ che̩gbo, uko̩la-wñ la chʼibe̩te̩."
2CO,10,11,"E̩ne̩ e̩go̩-i ki nafʼu lo kakini, Abu kʼa de̩ ef o̩la o̩takada e̩gba kʼa ma dʼane̩ n, abe̩le̩ a de̩ ef uko̩la e̩gba kʼa dʼane̩."
2CO,10,12,"Todu e̩do̩-wa gbo kʼa dʼo̩la-wa tef abo iche̩ka ku ma je̩nyu ñw o̩la-ma le̩ n, a la dʼo̩la-wa wawe e-ma n. Ama abo le̩ ku ma jo̩ kpʼo̩la-ma añwa o̩la-ma, ku ma la jo̩ adʼo̩la-ma wawe o̩la-ma, eju-ma ne̩ n."
2CO,10,13,"A muda abuba tʼe̩ñwa-wa le̩ n, chai teju alu kʼe̩ñwa alo̩me̩ e-kʼO̩jo̩ ki añwa e̩wñ kpe̩ ñw a, e-wa te̩ gbogbo kad ugbo me̩."
2CO,10,14,Todu a fʼo̩la-wa no̩miya tabale dabe̩ne̩ kʼa ma tʼugbo me̩ n: todu a chʼabo ejodudu kʼa tʼugbo me̩ ef Uche̩nyo̩ Kraisti.
2CO,10,15,"A dʼakanya uko̩lo̩ kʼabomune̩ ojoji che ba tʼe̩ñwa-wa le n; a muda kibeno ka kʼe̩ya kʼe̩dekono-me̩ aya nyo̩gba oñ awa anana nyo̩gba ef ume̩ teju alo̩me̩ e-wa kʼa chʼololo,"
2CO,10,16,"todu kʼa ki fʼUche̩nyo̩ je̩rʼabane̩ ki dʼo̩gba-me̩ le̩, kʼa we e̩dʼe̩wñ ki che̩ñwo̩che te̩ alo̩me̩ abomune̩ buba."
2CO,10,17,Ama e̩ne̩ ki abuba ki nabuba ef Ondu.
2CO,10,18,"Todu i chʼe̩ne̩ ki je̩nyu ñw o̩la-wñ oñ ma ñwa go ki nyo̩ n, chai e̩ne̩ kʼOndu je̩nyu ñw u."
2CO,11,1,I dukpe̩ ku me̩ ma je̩ kpʼidada-mi pe̩. Me̩ muda je̩ kpʼomi me̩.
2CO,11,2,"Todu najogu e-O̩jo̩ todu me̩: todu u ko me̩ kpʼo̩ko̩ okate, kʼu ko me̩ chʼigbe̩le̩ ki de̩ yaala ki ma mʼe̩ne̩ke̩le̩ n ñw Kraisti."
2CO,11,3,Ama narailo tode̩gba ki anʼugbo du ku ma afʼume̩ ibe kpabie̩ bʼe̩do̩-foo̩ kpʼe̩do̩-yaala Kraisti te̩ alu kʼejo̩ le̩ mʼIf ibe da ef ugbeju-wñ.
2CO,11,4,"Todu iche̩wñ kʼe̩ne̩ du wa atakoya Jisus omune̩ e-kʼa ma takoya owñ n, abe̩ku me̩ gbʼafu omune̩ ojoji, abe̩k uche̩nyo̩ omune̩ ojoji e-kʼame̩ ma gba akwoubi n, me̩ je̩ kpʼe-le̩ kak o̩me̩me̩le̩ i che."
2CO,11,5,Todu u fulo ka kʼu nyarʼame̩nukpuche̩ ku ma bʼukpa tʼo̩la-ma le̩ kikili n.
2CO,11,6,"Dagba kʼu chaka chʼe̩no̩talaka ef o̩la eka, u muda dabe̩le̩ ef e̩wñ ema n; ama a mʼo̩la-wa du tejugede ñw me̩ ef e̩wñ du lʼo̩na du me̩."
2CO,11,7,Abe̩k adure u ta o̩la-mi kʼu hiwane̩ kʼame̩ ki hidago le̩? todabu kʼu fʼUche̩nyo̩ O̩jo̩ je̩rʼume̩ ele ofo?
2CO,11,8,"U fʼoji ujeju ujeju abudo̩ Ondu omune̩ ji, owñ chʼuro̩me̩ kʼu gba ugbo ma todu kʼu che e̩wñ ñw me̩;"
2CO,11,9,"oñ e̩gba kʼu dʼugbo me̩ kʼe̩wñ nyarʼumi le̩, u dachi nʼe̩ne̩ du n. Todu e̩wñ ki nyarʼumi amo̩maye ku ma kwo Masidonia wa le̩ ko ñw mi kpa; ef e̩wñ du u fʼo̩la-mi de, naño̩ de ate̩to̩gba kʼu we chʼadu nʼume̩ oji."
2CO,11,10,"Ochochi e-Kraisti dʼef umi, kakini, E̩ne̩ du akpo̩na nyʼuba-i ñw mi ane̩ Akaya n."
2CO,11,11,Tod e̩wñ? Todabu kʼu ma fe̩do̩ me̩ n? O̩jo̩ ma.
2CO,11,12,"Oñ e̩wñ kʼu nache-i u ñʼache ge̩, todu kʼu we ebʼuña ñw abo ki dʼuma e̩do̩ ku ma li uña, todu kʼamone̩ ki li ka kʼama dʼalu kʼa de̩ ef e̩wñ uba-ma le̩."
2CO,11,13,"Todu abo e̩gʼe-le̩ chʼame̩nukpuche̩ olemi, amachuko̩lo̩ o̩gwo̩ ku ma fʼalu ku ma de̩ eju one̩ rida ame̩nukpuche̩ Kraist."
2CO,11,14,"E-le̩ chʼe̩wñ aye n, todu i chaka che Setan onugo, i arʼalu kʼi de̩ eju one̩ da chʼonuche̩ ugane̩."
2CO,11,15,"Todule̩ iche̩wñ kʼamache̩wñ ñw Setan rʼalu ku ma de̩ eju one̩ da dabe̩ne̩ ku ma chʼamache̩wñ o̩kpakpa, i chʼe̩wñ elile de̩ n; ukpoji e-ma ateju alu kʼuko̩lo̩-ma de̩."
2CO,11,16,"Naño̩ dabi ka, e̩ne̩ du ki do̩ ka kʼe̩nidada u che n; i ma dabe̩le̩ n maku me̩ mʼumi gba dabe̩ne̩ kʼu chʼe̩nidada, todu kʼomi ki ño̩ buba re."
2CO,11,17,"E̩wñ kʼu naka-i, u ka teju e-Ondu n, i muda dabe̩ne̩ kʼef idada, ef udago uba kide̩."
2CO,11,18,"Alu kʼamone̩ wewe abuba likpa o̩re̩la, omi ñʼaba ge̩."
2CO,11,19,"Todu me̩ hika je̩ kpʼame̩nidada, abu ku me̩ chʼamanibe."
2CO,11,20,"Todu one̩ mʼume̩ ko chʼadu abe̩k i mʼume̩ ko mi, abe̩k i gwʼume̩ je̩, abe̩k i hiʼo̩la-wñ ne, abe̩k i fʼo̩wo̩ gwʼume̩ eju, me̩ je̩."
2CO,11,21,E̩wñ kʼu naka-i ukata-mi nachi dabe̩ne̩ kʼa te̩te̩chʼe̩gbo. Ama ef e̩wñ du kʼe̩ne̩ du nʼe̩do̩ omi ño̩ nʼe̩do̩ ge̩ (o̩la idada naka-i).
2CO,11,22,Abo Hibru ma che? Abe̩le̩ omi ño̩ de̩. Abo Israe̩l ma che? Abe̩le̩ omi ño̩ de̩. Ugbe̩ Ebraham ma che? Abe̩le̩ omi ño̩de̩.
2CO,11,23,"Amache̩wñ Kraisti ma che? e-mi tʼuma le (imu nahi oñ naka-i); ef akanya eche, e-mi chʼololo, ef unyi uga, e-mi chʼololo; ef egwo ku ma gwʼone̩, e-mi tabale; ef uku, e-mi chʼo̩gbe̩nugbe̩."
2CO,11,24,Onu me̩lu u gbʼitali okeka chi kwʼef o̩gbo̩ meji ugbo amaJu.
2CO,11,25,"Onu me̩ta ma gwʼomi o̩kpa, ma rʼokuta do mi onuʼka, onu me̩ta o̩ko̩ kʼu dʼef uwñ dafo, odu kpʼo̩ro̩ka o̩jo̩ʼka u dʼef unefu ohimini;"
2CO,11,26,"ule̩ chʼale ño̩ le, u gbali te̩ ñw aji lile, u gbali te̩ ñw amajoji, u gbali te̩ ñw abʼane̩-mi, u gbali te̩ ñw abo uche̩ichi, u gbali te̩ ef ewo, u gbali te̩ ef aje̩tachi, u gbali te̩ ef ohimini, u gbali te̩ ef amo̩maye olemi:"
2CO,11,27,"ef akanya eche kpʼuwa eli, ef egwe̩ke̩ adide o̩gbe̩nugbe̩, ef ebi kpʼalugbe̩, ef alu eji o̩gbe̩nugbe̩, ef afu ki akpa kpʼago ofo."
2CO,11,28,"Ubi e̩wñ o̩do̩da le̩ ojoji, e̩wñ ki ake̩che̩ bʼumi ma o̩jo̩ñwa o̩jo̩ñwa chʼejiji eda tod ujeju ujeju abudo̩ Ondu."
2CO,11,29,E̩ne̩ chʼe̩gbo kʼomi onugo ma chʼe̩gbo n? E̩ne̩ ma fʼu dahi kʼe̩do̩-mi ma kpa dab una n?
2CO,11,30,"Iche̩wñ ki dukpe̩ kʼu nabuba tila, mak e̩wñ e̩gbo-mi nadu buba."
2CO,11,31,"O̩jo̩ kʼi ño̩ chʼAta Ondu-wa Jisus, owñ ku ma kele-wñ ogbegbele̩ le̩, owñ chema ka kʼu remi n."
2CO,11,32,"Igo̩bina ki dʼef o̩wo̩ onu Are̩tas Damaskus, je̩ ñw amisoja donyʼewo abo Damaskus kʼi fʼumi mu;"
2CO,11,33,"taku ma du mi tef agba lef ope o̩gba tane̩, oñ u fʼo̩ o̩wo̩."
2CO,12,1,"I dukpe̩ uba eba, i la nʼile ni mana, oñ nadʼe̩wñ ane̩ ego kpʼo̩la Ondu ebite̩ wane̩ i."
2CO,12,2,"U chemʼe̩ne̩ʼka efu Kraist ku ma mʼu dinya gbogbo tʼefojale e̩ke̩ta o̩do̩ me̩gwe̩le̩ ki tule-i; abe̩k ef año̩la le̩ oo u ma n, abe̩k ejo̩do̩da año̩la le̩ oo u ma n: O̩jo̩ chʼe̩ne̩ ki ma."
2CO,12,3,"U la chemʼe̩ne̩ e̩gʼe-le̩, abe̩k ef año̩la, abe̩k ubi año̩la ojoji, u ma n: O̩jo̩ ma,"
2CO,12,4,"ka ku ma mʼowñ dinya tefu Paradais, oñ i gbʼo̩la ki ma jʼaka n, owñ chʼo̩la ku ma ma je̩ ñw one̩ ki ka n."
2CO,12,5,"Todu e̩ne̩ e̩gʼe-le̩ nabuba, u muda abuba tod o̩la-mi n, chai ef e̩gbo-mi."
2CO,12,6,"Todu iche̩wñ kʼuba eba ma dʼumi e̩do̩, u ma chʼe̩nidada n, todu ochochi naka, u muda ado̩wo̩ mo, tode̩gba kʼe̩ne̩ du alo ka kʼomi tʼalu kʼi li kʼomi de̩ le, abe̩k omi tʼalu kʼi gbo̩ ugbo mi le."
2CO,12,7,"Todu kʼu we ehiʼo̩la-mi ne tabale noj e̩wñ ku ma mubi rʼumi eju ololololo le̩, ma dʼikeke gwunyʼumi o̩la, onuche̩ Setan i che, todu kʼi ro̩kpo̩ ñw mi, todu kʼu we ehi o̩la-mi ne tabale."
2CO,12,8,"U gbo̩ko̩bʼOndu onu me̩ta, todu kʼe̩wñ le̩ ki kwo bʼumi te."
2CO,12,9,"Tak i ka ñw mi kakini, Ufe̩-de̩nyo̩-mi bʼuwe̩ jo̩; todu ukpahiu-mi mufu kpoji ef e̩gbo. Todule̩ e̩do̩-mi bo̩ tule kʼu buba ef e̩gbo̩-mi, todu kʼukpahiu Kraisti ki chʼunyabo ku ma fa bʼumi oji ma."
2CO,12,10,"Lef e-kide̩ e̩gbo kpʼina ku ma bu mi kpʼekue̩wñ ki aku kpʼedoli kpʼekpama ku ma kpa mi ma todu Kraisti cherʼumi e̩do̩; todu e̩gba kʼu chʼe̩gbo, e̩gba le̩ u chʼe̩nukpahiu."
2CO,12,11,"U mud e̩nidada me̩! ame̩ kʼumi e̩che̩ tʼo̩. Todu i dukpe̩ kʼame̩ ma je̩nyu ñw mi, todu u nyarʼame̩nukpuche̩ ku ma bukpa tʼo̩la-ma le̩ n, abu kʼu ma chaka chʼe̩wñ du n."
2CO,12,12,"U nʼe̩do̩ elichi du chʼuko̩lo̩ ujiwe e̩nukpuche̩ ef ume̩, tʼujiwe, tʼuno̩, tʼuko̩lo̩ ukpahiu."
2CO,12,13,Todu e̩wñ do̩mo̩ kʼujeju ujeju abudo̩ Ondu ki bo̩ fʼume̩ du ef uwñ taa? Ukani i chʼe-kʼomi ma dachi no me̩ n? Me̩ mʼuji kide̩ du chʼumi ele!
2CO,12,14,"Me̩ go, onu e̩ke̩ta kʼu mʼo̩la kʼu wʼugbo me̩ de̩-i, u muda dachi no me̩ n, todu nafeju e̩wñ-me̩ n, chai ame̩ onugo; todu i dukpe̩ kʼamo̩ma akʼe̩wñ akoko maja tod abo ku ma bi ma n, chai abo ku ma bi ma ache tod amo̩ma-ma."
2CO,12,15,Omi la akʼe̩wñ-mi kpʼo̩la-mi onugo kpabie̩ kpʼe̩do̩ e̩bo tod onugo-me̩. Nafe̩do̩ me̩ ololo tule oñ efe̩do̩ ku me̩ fe̩do̩ mi achʼo̩wo̩ wane̩?
2CO,12,16,"I dʼabe̩le̩ ke, omi dʼadu ki aka me̩ ñw me̩ n, ama abu kʼu chʼe̩nugbeju oñ u nʼo̩gwo̩ fʼume̩ mu le̩."
2CO,12,17,U jakpa e̩wñ ugbo e̩ne̩ du ef ume̩ lugbo abo kʼu kpuche̩ wʼugbo me̩ le̩?
2CO,12,18,"U rodubo̩ Taitos, u ño̩ fʼo̩maye le̩ kpuche̩ lebʼowñ. Taito̩s jakpa e̩wñ-me̩ ke n? I chʼAfu okate oñ a tale ef uwñ n? A dʼe̩re̩-wa tej e̩re̩ omune̩ n?"
2CO,12,19,"Ame̩ do̩ ka kʼa ka gbʼo̩la te̩ oñ a aka ñw me̩ kpo̩kpe̩ abe̩-i. A ko̩la eju O̩jo̩ efu Kraist. Ama abufe̩do̩, e̩wñ du chʼutodu ki ne me̩ nyo̩gba."
2CO,12,20,"Todu narailo, tode̩gba kʼu ño̩ lewa kʼu li me̩ ku me̩ dʼalu ki ma dʼumi e̩do̩ n, kʼame̩ la fʼumi li kʼu ma dʼalu ki dʼume̩ e̩do̩ n; tode̩gba kʼuja kpʼelie̩na kpʼe̩do̩fulu kpʼe̩ne̩ne̩ne̩ne̩ elʼubi e̩ne̩-wñ kpʼalu eko nyʼone̩ o̩la ubi, kpʼo̩la eka nyʼone̩ eti ye̩ye̩, kpʼe̩ke kpʼekuku, ado̩mo̩;"
2CO,12,21,"tode̩gba kʼu lewa kʼO̩jo̩-mi año̩ fa mi wane̩ eju-me̩ ge̩, kʼomi adaido̩ tod abo wewe ku ma dure akwoubi ku ma ma ribeda ugbo e̩wñ iwa kpʼabutabu kpʼe̩wñtuñ ku ma te̩tache le̩ n."
2CO,13,1,Onu e̩ke̩ta kʼu nawʼugbo me̩ de̩-i. Alu ame̩nibenu meji kpʼe̩ta oñ o̩la du anʼudago.
2CO,13,2,"U ka o̩gbo̩gba, e̩gba kʼu dʼane̩ onuʼkeji le̩, alu le̩ fa-i abu kʼu ma dʼane̩ n naño̩ ka ñw abo ku ma dure akwoubi kpʼabo ki bo̩ du tane̩, kakini, Iche̩wñ kʼu ño̩ dubi wa ge̩, nado̩wo̩ mo̩ n;"
2CO,13,3,"abu ku me̩ feju ijali-wñ ka ku Kraist ako̩la ef umi; kʼi ma chʼe̩gbo ugbo e-me̩ n, kʼi la nʼukpahiu ef ume̩ le̩."
2CO,13,4,"E̩gbo chʼe̩wñ ku ma fʼowñ kamoli, ukpahiu O̩jo̩ chʼe̩wñ kʼi deju. Todu awa ño̩ chʼe̩gbo ef uwñ ge̩, a muda adeju manyʼowñ ñw me̩ kwef ukpahiu O̩jo̩."
2CO,13,5,"Me̩ najʼo̩la-me̩ ma, abe̩k ame̩ jʼef e̩do̩ ekono? me̩ ñwʼo̩la-me̩ go. Abe̩k ame̩ onugo ma ogbolo ka ku Jisusi Kraisti dʼef ume̩ me̩ n? cho̩kpo̩ni ijo̩bu me̩ che."
2CO,13,6,Ama u kibeno ka kʼame̩ ama ka kʼawa chʼijo̩bu n.
2CO,13,7,"Oñ a rodubʼO̩jo, kʼame̩ ki we echʼe̩wñ e̩biene̩ kilikili; i cheka kʼutodu ki kwotejugede ka ku ma fʼuwa ñwago kʼa nyo̩ n, chai todu kʼame̩ ki che e̩wñ o̩me̩me̩le̩, dagba i dabe̩ne̩ kʼa chʼijo̩bu eju one̩."
2CO,13,8,"Todu a neke che e̩wñ du agwunyʼochochi le̩ n, chai tod ochochi le̩."
2CO,13,9,"Todu a yo̩ e̩gba du kʼa chʼe̩gbo, kʼame̩ la nʼukpahiu; e̩wñ kʼa ño̩ rodubʼo̩ tod uwñ de̩ ge̩: kʼame̩ ki che̩ñwo̩che alo waa."
2CO,13,10,"Lef e-le̩ oñ nakʼo̩takada e̩wñ-i abu kʼu ma dane̩ n, todu e̩gba kʼu dane̩ kʼu we ekpuna ñw me̩ teju o̩da kʼOndu du ñw mi kʼu ne one̩ nyo̩gba, i la chʼutodu kʼu gulo̩ wane̩ n."
2CO,13,11,"I chʼe-ki bo̩, amo̩maye, me̩ agba-oo. Me̩ ki ñwʼo̩la-me̩ che, me̩ ki dʼugbe̩do̩ ñw o̩la-me̩, ibe-me̩ ki chʼoka, me̩ gugu ef ure̩do̩, tak O̩jo̩ ufe̩do̩ kpʼure̩do̩ adʼugbo me̩."
2CO,13,12,Me̩ nʼalu ekalu kiafo̩ gwa omune̩.
2CO,13,13,Abo kiafo̩ chaka agwa me̩.
2CO,13,14,"Ufe̩de̩nyo̩ Ondu Jisusi Kraisti, kpʼufe̩do̩ O̩jo̩ kpʼuta Afu Kiafo̩ ki dʼugbo me̩ chaka."
GAL,1,1,"Po̩l, e̩nukpuche̩ ki ma chʼone̩ kpe̩ n, kʼo̩da-wñ ma la lef one̩ wa n, chai lefu Jisus Kraist kpai O̩jo̩ Ata ki dʼowñ kwane̩ kwef abo ki ku,"
GAL,1,2,Po̩l-i manyʼamo̩maye du ku ma jʼugbo mi tʼugbo ujeju ujeju abudo̩ Ondu ojane̩ Galatia.
GAL,1,3,"Ufe̩de̩nyo̩ kpai ure̩do̩ ki dʼugbo me̩ kwugbo O̩jo̩ Ata kpai Ondu-wa Jisus Kraist,"
GAL,1,4,"kʼi mʼo̩la-wñ du chele tod adure-wa, todu kʼi gba wa kwef o̩kpanachi bibi-i, alu ki dʼO̩jo̩ kpai Ata-wa e̩do̩."
GAL,1,5,Ojima ki chʼe-wñ ogbegbele̩ nyile̩wa. Ami.
GAL,1,6,"I chʼaye ñwu mi kakini, Ame̩ hika adʼawubi bʼe̩ne̩ ki do̩ me̩ ef ufe̩de̩nyo̩ Kraist te̩ tef uche̩nyo̩ omune̩ ojoji;"
GAL,1,7,"i la chʼomune̩ i che n, abo iche̩ka muda do̩mo̩ ku ma mi me̩ ejo, abu ki dʼuma e̩do̩ ku ma rʼUche̩nyo̩ Kraist da."
GAL,1,8,"Ama dagba i ma chaka chʼawa abe̩k onuche̩ ki kwʼefojale wa nʼuche̩nyo̩ aje̩rʼume̩ tʼUche̩nyo̩ e-kʼa je̩rʼume̩ le̩ le, ama ki fʼe̩ne̩ le̩ mu."
GAL,1,9,"Alu kʼa ka o̩gbo̩gba le̩, abe̩le̩ naño̩ dabi ka fa-i ge̩, Iche̩wñ kʼe̩ne̩ du nʼuche̩nyo̩ aje̩rʼume̩ tʼe-kʼame̩ gba le̩ le, ama ki fʼe̩ne̩ le̩ mu."
GAL,1,10,"Todu one̩ nache kʼu gbʼo̩ ibe-i? abe̩kʼO̩jo̩? abe̩k one̩ nafeju kʼu nyo̩ eju? I ma chʼone̩ u che kʼu nyʼo̩ eju ta, u ma chʼadu Kraisti n."
GAL,1,11,"Todu, amo̩maye, naje̩ ñwu me̩ ma ka kʼUche̩nyo̩ kʼomi je̩rʼamone̩ le̩, teju alu kʼone̩ añwa n."
GAL,1,12,"Todu, i chʼugbo one̩ oñ omi gba n, one̩ la ko̩ mi n, chai lef ebite̩ e-Jisus Kraist oñ omi gba."
GAL,1,13,"Todu ame̩ gbo̩ alu kʼu te̩tache akwoubi ef e̩wñ amaJu kakini, U doli ujeju abudo̩ O̩jo̩ dabo̩ta, u laño̩ fʼu chile̩che̩;"
GAL,1,14,"u la hito̩gba ef e̩wñ amaJu ñw amoje̩go̩-mi wewe ef abo-mi, abu kʼu do̩mo̩ adikpala ef e̩wñ-o̩gu e-amata-mi tʼuma le ololo."
GAL,1,15,"Ama e̩gba ki rʼO̩jo̩ kʼi fʼumi date̩ kwʼefu iye-mi, kʼi laño̩ fʼumi do̩ lef ufe̩de̩nyo̩-wñ e̩do̩,"
GAL,1,16,"kʼi mʼO̩ma-wñ dubite̩ ef umi, todu kʼu du owñ chʼUche̩nyo̩ kʼu naje̩rʼabo uche̩ichi; ababale̩ u nyʼojuju kpʼo̩re̩la kpʼe̩bie̩ n;"
GAL,1,17,"u la te̩gu nyi Je̩rusale̩m ugbo abo ku ma chʼame̩nukpuche̩ dʼo̩gba mi n. U muda kwʼo̩mo̩ le tʼArabia, tak u ño̩ mudabi wa Damaskus ge̩."
GAL,1,18,"Ubi e-le̩, abʼodo me̩ta muda, u te̩gu nyi Je̩rusale̩m kʼu fu Kifas ma, oñ u bʼo̩ gugu o̩jo̩ me̩gwe̩lu."
GAL,1,19,"I muda chʼe-ame̩nukpuche̩ omune̩ ki bo̩ u li ma n, chai Jeme̩s, o̩maye Ondu."
GAL,1,20,"O̩la e̩wñ kʼu nako̩takada-wñ rʼume̩-i, go, eju O̩jo̩ naka-i, u remi n."
GAL,1,21,Ubi le̩ tak u lewa ane̩ Siria kpai Silisia.
GAL,1,22,Ujeju ujeju abudo̩ Judia ku ma jʼefu Kraist la ma mi kpai eju e̩gba le̩ ta n.
GAL,1,23,"Chai egbo̩ ma gbo̩ kate kakini, E̩ne̩ ki doli wa e̩gbaʼka le̩, fai i nʼUche̩nyo̩ e̩do̩-e̩kono e-kʼi du tʼachile̩che̩ e̩gbaʼka le̩ aje̩rʼone̩;"
GAL,1,24,taku ma dojima ñw O̩jo̩ ef umi.
GAL,2,1,Ubi le̩ abu kʼo̩do̩ me̩gwe̩le̩ muda omi kpai Barnabas dabi te̩gu nyi Je̩rusale̩m; u mu Taito̩s du le bʼumi.
GAL,2,2,"Ete̩gu kʼu te̩gu le̩ teju alu kʼo̩la bite̩. Oñ u mʼUche̩nyo̩ e-kʼu natakoya-wñ ef abo uche̩ichi du kajane̩ ñwu ma. U muda ka ej ubi o̩gba abojima, tode̩gba kʼule kʼu ra akwobi abe̩k e-kʼu nara abajo̩-i amud ofofo."
GAL,2,3,"Ama ichaka chʼiTaito̩s kʼi lebʼumi, abu kʼi chaka chʼiGriki, ma chʼo otila e̩pi eda n."
GAL,2,4,"E-ku ma muda che chutodu amo̩maye olemi ku ma ji we̩e̩le̩ wa. Ma wa we̩e̩le̩ le̩ todu ku ma ki tu ane̩ o̩da o̩mone̩-wa kʼa ne̩ efu Kraist Jisus, todu ku ma ki ko wa nyʼef adu."
GAL,2,5,A muda bʼuña ñwu ma kʼa fʼo̩la-wa kamuhi te̩ ñwu ma auwaʼkate n: todu kʼochochi e-Uche̩nyo̩ le̩ ki nadʼugbo me̩ waa.
GAL,2,6,"Ama ugbo abojima kʼamone̩ ka ku ma chʼe̩wñʼka (e̩wñ du ku ma chaka che, i nʼile ñwu mi n. I chʼeju one̩ oñ O̩jo̩ agba n); u kakini, I nʼe̩wñ du kʼabo ki nʼojima le̩ du manyu ñwu mi n."
GAL,2,7,"Oñ o̩la le̩ mudabi tubi, abu ku ma li kakini, Ma ke̩do̩no mi oñ ma mʼUche̩nyo̩ e-abo ku ma ma de̩pi n du ñwu mi, alu ku ma mʼe-e̩pi-eda du ñwu Pita le̩."
GAL,2,8,(Todu e̩ne̩ ki chu-ko̩lo̩ ñwu Pita kʼi tef e̩nukpuche̩ e-abo e̩pi-eda ño̩ chuko̩lo̩ ñwu mi kʼu tef e-abo ucheichi ge̩.)
GAL,2,9,"Oñ abu ku Jeme̩s kpai Kifas kpai Jo̩n, ku ma dabe̩ne̩ kʼugbogaga-ma, chema ufe̩de̩nyo̩ ku ma mudu ñwu mi, ma mʼo̩wo̩-awo̩to̩ e-uta O̩jo̩ Ata du ñw omi kpai Barnabas, todu kʼa ki nyʼugbo abo uche̩ichi, kʼama ki nyʼugbo abo e̩pi-e̩da;"
GAL,2,10,chai kʼa ki dibekado ame̩nale dee; e̩wñ le̩ gbage̩de̩ oñ nachʼe̩do̩ chacha-wñ.
GAL,2,11,"Ama e̩gba ku Kifas lewa Antio̩k, eju-wñ u ko̩ nyʼo̩wo̩, todu i dʼugbo kʼi akpʼo̩la-wñ abi."
GAL,2,12,"Todu o̩gba tak abo iche̩ka kwʼugbo Jeme̩s wa, i nabʼabo uche̩ichi je̩ e̩wñ; tak e̩gba ku ma lewa i nahiwubi, i fʼo̩la-wñ date̩ ojoji, abu kʼi arʼailo abo-e̩pi-e̩da."
GAL,2,13,"Tak amaJu ki bo̩ ño̩ bʼowñ do̩wo̩ yʼuma eju ge̩, todu abe̩le̩ ayechi-ma le̩ ño̩ mu Barnabas du le bʼuma ge̩."
GAL,2,14,"Ama e̩gba kʼu li ka ku ma ma lule̩ tʼo̩kpoolo teju alu kʼochochi Uche̩nyo̩ de̩ n, u ka ñwu Kifas eju ma chaka kakini, Iche̩wñ kʼuwe̩ kʼe̩ chʼiJu do̩mo̩ ache e̩wñ ile̩-i alu kʼabo uche̩ichi ache, kʼe̩ ma la che dab amaJu n, abile kʼe̩ kute̩ abo uche̩ichi kʼama ki che e̩wñ dab amaJu ke?"
GAL,2,15,"Awa ku ma bi wa amaJu, kʼa ma la chʼame̩nadure e-abo uche̩ichi n,"
GAL,2,16,"oñ abu kʼa la chema ka ku ma adale ñw one̩ kwef uko̩lo̩ o̩lo̩da eche n, chai lef e̩do̩-ekono e-Jisus Kraisti, oñ awa onugo la ke̩do̩no Kraist Jisus, todu kʼama ki dale ñw a kwef e̩do̩ ekono e-Kraisti le̩, i la chʼekwef uko̩lo̩ o̩lo̩da eche n; todabu ku ma ma adale ñw o̩re̩la du kwef uko̩lo̩ o̩lo̩da eche n."
GAL,2,17,"I muda che̩wñ kʼabu kʼa jʼafeju ku ma dale ñw a efu Kraist, ma ño̩ li ka kʼawa onugo chʼame̩nadure kpo̩ ge̩, Kraist chʼe̩ne̩ ki ache e̩wñ ñw adure? O̩jo̩ ki kpo̩na."
GAL,2,18,Todu iche̩wñ kʼu nada-bi ane̩ e̩wñ kʼu fugulo̩ le̩ mak u dʼo̩la-mi te̩ pee ka kʼu chʼajada.
GAL,2,19,"Todu omi leku ñw o̩loda lef o̩lo̩da le̩, todu kʼu deju ñw O̩jo̩."
GAL,2,20,"Ma fʼumi kamoli manyu Kraisti; i la chʼomi ño̩ deju-i ge̩ n, chai Kraist deju ef umi; oñ edeju kʼu nadeju ef año̩la fai, nadeju ef e̩do̩-ekono e-O̩ma O̩jo̩ kʼi afe̩do̩ mi kʼi laño̩ mʼo̩la-wñ onugo du chele todu mi."
GAL,2,21,"Nade̩yakpo̩ ufe̩do̩-enyo̩ O̩jo̩-i n: todu iche̩wñ kʼo̩kpakpa lef o̩lo̩da wa, maku Kraist leku o̩bo̩ ofofo."
GAL,3,1,"Ame̩ abo Galatia ame̩nidada, e̩ne̩ kʼume̩ eju ne e̩wñʼka, ame̩, ku ma fu Jisus Kraist jiwe te̩ foo eju-me̩ abu kʼi chʼe̩kamoli le̩?"
GAL,3,2,"E-i kate i dʼumi e̩do̩ kʼu ko̩che̩ ugbo me̩ kakini, Kwef uko̩lo̩ o̩lo̩da ku me̩ che oñ me̩ gbʼAfu Kiafo̩? abe̩k i kwʼef egbo̩ e-e̩do̩-ekono ku me̩ gbo̩ le̩?"
GAL,3,3,"Ame̩ chʼidada abe̩le̩? Abu ku me̩ chane̩ ef Afu, fai me̩ ñʼamufu kpoji ef o̩re̩la?"
GAL,3,4,Me̩ li uwa inaina le̩ tinyo̩ ofofo? I neke chʼeche tinyo̩ ofofo de̩-i?
GAL,3,5,"Todule̩ e̩ne̩ ki dʼAfu le̩ ñwu me̩, kʼi laño̩ do̩mo̩ achuko̩lo̩ ukpahiu ef ume̩ le̩, i kwʼef uko̩lo̩ o̩lo̩da eche? abe̩k i kwʼef egbo̩ ku me̩ gbo̩ e-e̩do̩-ekono le̩?"
GAL,3,6,"I dabalu kʼEbraham ke̩do̩no O̩jo̩, oñ ma fʼe-le̩ lo rʼo̩kpakpa ñw owñ."
GAL,3,7,"Mak ame̩ ki ma kakini, Abo kʼe̩te̩-ma chʼe̩do̩-ekono, abo le̩ chʼamo̩ma Ebraham."
GAL,3,8,"Oñ abu kʼO̩takada O̩la O̩jo̩ li tane̩ ka kʼO̩jo̩ adale ñw abo uche̩ichi kwef e̩do̩-ekono, i fʼUche̩nyo̩ je̩rʼEbraham tane̩, kakini, Abo uche̩ichi du ali e̩nyo̩ ef uwe̩."
GAL,3,9,Todu abe̩le̩ abo kʼe̩te̩-ma chʼe̩do̩-ekono fʼe̩nyo̩ li manyʼEbraham ki ke̩do̩no le̩.
GAL,3,10,"Todu ama dʼoji aluka one̩ du kʼe̩te̩-ma chʼe-uko̩lo̩ o̩lo̩da eche, todu i che̩ko̩tane̩ kakini, Ama dʼoji e̩ne̩ du kʼi ma gugu ef e̩wñ du ki che̩ko̩rubutu ef o̩takada o̩lo̩da kʼi che n."
GAL,3,11,"Oñ i nʼe̩rʼeju kakini, Ma adʼale ñw e̩ne̩ du ef o̩lo̩da eju O̩jo̩ n; todabu kʼe̩no̩kpakpa adeju kwef e̩do̩-ekono;"
GAL,3,12,"e̩te̩ o̩lo̩da le̩ la chʼe̩do̩-ekono n; chai, e̩ne̩ ki che teju-wñ adeju ef uwñ."
GAL,3,13,"Kraist mʼuwa gbatane̩ kwef ama e-o̩lo̩da, abu kʼi mud ama todu wa: todu, i che̩ko̩tane̩ kakini, Ama fʼe̩ne̩ du ki lo̩ko̩li oj oli mu:"
GAL,3,14,todu kʼe̩nyo̩ e-Ebraham ki lewa te̩ ñw abo uche̩ichi efu Kraist Jisus; todu kʼawa ki mʼAfu ku ma kʼo̩la-wñ tane̩ le̩ gba lef e̩do̩-ekono.
GAL,3,15,"Amo̩maye-mi, nako̩la alu kʼone̩ aka: dagba i chʼalo-ekpe̩ e-one̩ ofo ku ma fʼe̩bo̩-wñ ñmo̩, e̩ne̩ du ade̩yakpo n, e̩ne̩ du abʼomune̩ tʼo̩ n."
GAL,3,16,"Ebraham kpʼugbe̩-wñ oñ ma ko̩la e̩wñ-i tane̩ ñwu ma. I ka kʼamugbe̩, dabe̩ne̩ ku ma wewe n; chai dabe̩ne̩ kʼi chʼokate oñ i kakini, Ñw Ugbe̩-we̩, owñ le̩ che Kraist."
GAL,3,17,"Oñ e-kʼu naka de̩, kakini, Alo-ekpe̩ kʼO̩jo̩ fʼe̩bo̩-wñ ñmo̩ tane̩, o̩lo̩da ki lewa ubi-wñ o̩do̩ ulo̩ko̩ nyogue̩gwa neke fʼu la todu kʼi fʼe̩wñ ku ma kʼo̩la-wñ tane̩ le̩ gbogili te̩ n."
GAL,3,18,"Todu iche̩wñ kʼe̩te̩ e̩wñ ogu ku ma aje̩ le̩ chʼo̩lo̩da, e̩te̩-wñ ño̩ chʼo̩la-ekatane̩ de̩-i ge̩ n; O̩jo̩ la dʼu chʼele-ufe̩do̩-e̩nyo̩ ñw Ebraham lef o̩la-ekatane̩."
GAL,3,19,"Todule̩ e̩wñ chʼoji o̩lo̩da ke? Ma mʼu du manyʼu noji ada ku ma je̩, gbogbo wʼe̩gba kʼUgbe̩ ku ma kʼo̩la e̩wñ le̩ tane̩ ñw u ki lewa; ma mʼu du te̩ lef amonuche̩ ef o̩wo̩ e̩nagbagba."
GAL,3,20,"E̩ne̩ kate la nʼe̩nagbagba n, O̩jo̩ muda chʼoka."
GAL,3,21,"Todule̩ o̩lo̩da chʼe̩nagwunyu e̩wñ kʼO̩jo̩ kʼo̩la-wñ tane̩? O̩jo̩ ki kpo̩na. Todu iche̩wñ ku ma ma du o̩lo̩da ki ma neke je̩ ñwu one̩ deju wa, mak o̩lo̩da ma chʼe̩te̩ o̩kpakpa ochochi."
GAL,3,22,"O̩takada O̩la O̩jo̩ muda fʼe̩wñ du bunyi tofe adure, todu ki nʼugbo ku ma mʼe̩wñ ku ma kʼo̩la-wñ tane̩ kʼe̩te̩-wñ chʼe̩do̩-ekono Jisus Kraist le̩ ko ñw abo ku ma ake̩do̩no."
GAL,3,23,"Ama o̩gba tak e̩do̩-ekono wa, ma jʼade wa ofe o̩lo̩da, ma fʼuwa bunyi te̩ todu e̩do̩-ekono ku ma che ku ma mubite̩."
GAL,3,24,"Todabe̩le̩ o̩lo̩da mud e̩ne̩ ki ane̩ wa gba ñwu Kraist, todu kʼama ki dale ñw a kwef e̩do̩-ekono."
GAL,3,25,"Ama abu kʼe̩do̩-ekono lewa-i, a ño̩ jʼef o̩wo̩ e̩ne̩ ki ane̩ wa gba ge̩ n."
GAL,3,26,Todu o̩chaka-me̩ chʼuche̩ amo̩ga o̩ma O̩jo̩ lef e̩do̩-ekono efu Kraist Jisus.
GAL,3,27,"Todu aluka me̩ du ku ma fʼume̩ che baptism tefu Kraist le̩, me̩ mu Kraisti ko bʼo̩la ma me̩."
GAL,3,28,"Ju kpai Grik neke do̩mo̩ ge̩ n, adu kpai o̩mone̩ la neke do̩mo̩ ge̩ n, e̩ne̩ke̩le̩ kpai onobule̩ la aneke do̩mo̩ ge̩ n; todu o̩chaka me̩ chʼokate efu Kraist Jisus."
GAL,3,29,"I la chʼe̩wñ ku me̩ chʼabo Kraist, mak ugbe̩ Ebraham me̩ che, me̩ chʼabo ku me̩ ajʼe̩wñ ogu lʼo̩na ku ma kʼo̩la-wñ tane̩ le̩."
GAL,4,1,"Oñ u kakini, Gbogbo abu kʼe̩ne̩ ki aje̩ e̩wñ ogu le̩ ma mʼo̩la ta n, i chʼojoji ñw adu n, abu kʼi chaka chʼodu e̩wñ du;"
GAL,4,2,"i la dʼef o̩wo̩ abo ku ma dʼu nyʼuma o̩wo̩, kpai o̩wo̩ abo ku ma dejutʼunyi gbogbo kad o̩jo̩ kʼata-wñ da."
GAL,4,3,"Abe̩le̩ awa ge̩, e̩gba kʼa ma mʼo̩la ta n, a jʼef o̩wo̩ e̩wñ-uko̩che̩-ile̩-i dab adu:"
GAL,4,4,"ama e̩gba kʼiko-wñ jo̩, O̩jo̩ fʼO̩ma-wñ kpuche̩ dufu, onobule̩ bi, i la bi tef o̩lo̩da,"
GAL,4,5,"todu kʼi fʼabo ku ma jʼef o̩wo̩ o̩lo̩da la rʼane̩, todu kʼawa ki mʼo̩da o̩ma gba."
GAL,4,6,"Oñ abu ku me̩ chʼamo̩ga o̩ma, O̩jo̩ fʼAfu O̩ma-wñ kpuche̩ dufu tʼef e̩do̩-wa, i nakwa kakini, Ada, Ata."
GAL,4,7,"To̩dabe̩le̩ e̩ ño̩ chʼadu ge̩ n, chai o̩ga o̩ma; i la che̩wñ kʼe̩ chʼo̩ga o̩ma, mak e̩ne̩ ki aje̩ e̩wñ ogu lef O̩jo̩ uwe̩ che."
GAL,4,8,"Ama e̩gbale̩, abu ku me̩ ma ma O̩jo̩ n, ame̩ chʼadu ñw abo kʼitaligba-ma ma chʼamo̩jo̩ n:"
GAL,4,9,"ama fai abu ku me̩ ma O̩jo̩-i, (O̩jo̩ ma me̩, ma nyo̩ eka tule,) abile ku me̩ ño̩ dabi rida anʼe̩wñ e̩gbo kpai e̩wñ uko̩che̩ ile̩-i, ki ño̩ du me̩ e̩do̩ ku me̩ dabi chʼadu ñw u etito̩ ge̩?"
GAL,4,10,Ame̩ nʼo̩jo̩ ucholo kpai ochu kpai iko iko kpai o̩do̩ ade.
GAL,4,11,"Narailo todu me̩, tode̩gba kʼu fʼakanya uko̩lo̩ ugbo me̩ che tinyo̩ ofofo."
GAL,4,12,"Me̩ ki dab omi, todabu kʼomi ño̩ dab ame̩ ge̩, amo̩maye, o̩ko̩ nagbabʼume̩-i. I nʼuji du ku me̩ che nyʼumi n:"
GAL,4,13,"ame̩ la chema kakini, Lugbo e̩gbo e-o̩re̩la oñ u fʼUche̩nyo̩ je̩rʼume̩ e̩gba ejodudu le̩;"
GAL,4,14,"oñ e̩wñ ef o̩re̩la-mi kʼi jʼume̩ ma le̩ me̩ dʼo̩ ribe̩te̩ n, me̩ la chihie̩ne̩ owñ n; me̩ muda gba mi dabe̩ne̩ kʼu che onuche̩ O̩jo̩, dabe̩ne̩ ku Kraist Jisus."
GAL,4,15,"Todule̩ ugbo ugbede e-me̩ de̩? Todu nagba me̩ ibenu kakini, I ma jʼache, ame̩ ma mʼe̩yo̩ eju-me̩ ne̩ ku me̩ ko ñwu mi."
GAL,4,16,Oñ u mud e̩nebi-me̩ ugbo ochochi kʼu naka ñwu me̩?
GAL,4,17,"Ego̩laru ku ma ago̩larʼume̩ le̩ chʼo̩me̩me̩le̩ n; i la dʼuma e̩do̩ ku ma rʼo̩na nyʼume̩ tʼo̩do̩da, todu kʼame̩ ki go̩larʼama."
GAL,4,18,"I la nyo̩ kʼone̩ ki dʼef ego̩larʼe̩wñ o̩me̩me̩le̩ e̩gba du, i ki chʼe̩gba kʼu dʼugbo me̩ kate n."
GAL,4,19,"Amo̩ma-mi, kʼu dabi achefu ebi me̩ gbogbo taku ma fu Kraist da atʼume̩ efu,"
GAL,4,20,"i la dʼumi e̩do̩ kʼu dʼugbo me̩ abajo̩-i, kʼu rʼomuko̩la-mi da; todu alu ku me̩ de̩ chefitu mi."
GAL,4,21,"Me̩ ka ñwu mi, ame̩ ki dʼume̩ e̩do̩ ku me̩ jʼef o̩wo̩ o̩lo̩da, me̩ gbo̩ abu kʼo̩lo̩da ka n?"
GAL,4,22,"Todu i che̩ko̩tane̩ kakini, Ebraham nʼamo̩ma e̩ne̩ke̩le̩ meji, imo̩to̩ uko̩lo̩ le̩ bi oka ñw u, o̩mone̩ le̩ la bi oka ñw u."
GAL,4,23,"E-kʼimo̩to̩ uko̩lo̩ muda bi, i bi lo̩na o̩re̩la; ama e-kʼo̩mone̩ le̩ bi lʼef o̩la ukatane̩ le̩."
GAL,4,24,"E̩wñ meji-i chʼujiwe o̩la; todu abo-i chʼalo-ekpe̩ meji; oka kwo oj uwo Sainai, kʼi abi amo̩ma rʼef adu, owñ che Hagar."
GAL,4,25,"Oñ Hagar kide̩ chʼuwo Sainai ef ane̩ Arabia, oñ i dʼoj o̩gbaʼka kpai Je̩rusale̩m ki do̩mo̩ fai; todu owñ dʼef adu manyʼamo̩ma-wñ."
GAL,4,26,"Ama Je̩rusale̩m ki dʼate̩ chʼo̩mone̩, e-le̩ chʼiye-wa."
GAL,4,27,"Todu i che̩ko̩tane̩ kakini,"
GAL,4,28,"Oñ ame̩, amo̩maye, me̩ chʼamo̩ma e-o̩la ukatane̩ alu kʼAise̩k de̩."
GAL,4,29,"Ama alu kʼe̩ne̩ ku ma bi lo̩na o̩re̩la le̩ doli e̩ne̩ ku ma bi lo̩na Afu e̩gbale̩, abe̩le̩ i ño̩ de̩ fai ge̩."
GAL,4,30,"AbʼO̩takada O̩la O̩jo̩ muda ka ta? I kakini, Me̩ fʼimo̩to̩ uko̩lo̩ le̩ kpai o̩ma-wñ ne dufu: todu i nʼugbo du kʼo̩ma imo̩to̩ uko̩lo̩ aje̩ e̩wñ ogu manyʼo̩ma o̩mone̩ le̩ n."
GAL,4,31,"Todu kide̩, amo̩maye, awa chʼamo̩ma imo̩to̩ uko̩lo̩ n, chai e-o̩mone̩."
GAL,5,1,"Kraist ko wa chʼo̩mone̩ todu kʼa ki jʼef o̩mone̩: todule̩ me̩ nadago waa, me̩ ki ño̩ dabi je̩ ñw oli uno̩lo̩ e-adu gbaji tʼume̩ o̩la ge̩ n."
GAL,5,2,"Me̩ go, omi, Po̩l, aka ñwu me̩-i kakini, iche̩wñ ku me̩ dʼe̩pi, Kraist anʼile ñwu me̩ n."
GAL,5,3,"Oñ edabi nadabi gbibenu ñw e̩ne̩ du ki adʼe̩pi kakini, I fʼo̩me̩ je̩ kʼi che o̩gbo̩ e̩wñ du kʼo̩lo̩da ka."
GAL,5,4,Ame̩ ku ma adale ñwu me̩ ef o̩lo̩da gbogili te̩ ñwu Kraist; me̩ muñwanane̩ bʼufe̩do̩-e̩nyo̩ te̩ me̩.
GAL,5,5,Todu kwef e̩do̩ ekono ef Afu a jʼafejutʼo̩na anede o̩kpakpa kʼa kibenʼo le̩.
GAL,5,6,"Todu efu Kraist Jisus tʼe̩pi-eda, tʼe̩pi-odukulu chʼabu du n; chai e̩do̩-ekono ki achuko̩lo̩ lef ufe̩do̩."
GAL,5,7,"Ule o̩me̩me̩le̩ me̩ te̩tʼara le̩, e̩ne̩ kpʼo̩na nyʼume̩ kʼame̩ ma gbʼochochi gbo̩ ni ge̩?"
GAL,5,8,Ibe ku ma gbʼame̩ e̩wñ le̩ kwef e̩ne̩ ki ado̩ me̩-i n.
GAL,5,9,O̩jo̩wu re abie̩ nyʼo̩gbo̩dudu e̩wñ kʼe̩ du tʼo̩.
GAL,5,10,"Omi ke̩do̩no me̩ ef Ondu, ka kʼame̩ anʼibe ojoji n: ama e̩ne̩ ki ami me̩ ejo le̩ ane̩ adu ajo̩-wñ, e̩ne̩ du ki chaka che."
GAL,5,11,"I muda chʼomi, amo̩maye, iche̩wñ kʼi chʼakoya e̩pi-eda nata, e̩wñ chi ku ma tetadoli mi ta? Mak e̩wñ udʼone̩ hi kʼi chʼoli-uku le̩ gbogili te̩ me̩."
GAL,5,12,I dukpe̩ kʼabo ku ma dʼume̩ o̩wo̩ le̩ ki kʼo̩la-ma da ke!
GAL,5,13,"Todu ma do̩ me̩ tʼef o̩mone̩, amo̩maye; e-kide̩ kate: ame̩ ki du o̩mone̩-me̩ chʼuña ugbo kʼe̩re̩ o̩re̩la amane̩ n, me̩ ki muda chʼadu ñw omune̩ lef ufe̩do̩."
GAL,5,14,"Todu o̩lo̩da le̩ chaka jo̩ kpa ef o̩la okate, owñ chʼukakini, Uwe̩ ki fe̩do̩ ekeji-we̩ dab o̩la-we̩."
GAL,5,15,"I muda che̩wñ ku me̩ fʼomune̩ lo̩ ku me̩ fʼu je̩, me̩ nago tod efʼomune̩ lie̩."
GAL,5,16,"Oñ u kakini, Me̩ natale ñw Afu, tak i ñʼanʼugbo du kʼame̩ ache teju alu kʼe̩ño̩ o̩re̩la ache me̩ n."
GAL,5,17,"Todu e̩ño̩ e̩wñ kʼo̩re̩la ache chagwunyu Afu, Afu la chagwunyʼo̩re̩la; todu abo-i jʼako bʼo̩la-ma; todu kʼame̩ ki we eche e̩wñ ki dʼume̩ e̩do̩."
GAL,5,18,"I muda che̩wñ kʼAfu ane̩ me̩ mʼo̩na, me̩ jʼef o̩wo̩ o̩lo̩da n."
GAL,5,19,"Uko̩lo̩ kʼo̩re̩la ache la kwotejugede me̩, owñ chʼe̩wñ abutabu eche kpʼiwa kpʼe̩wñtuñ eche"
GAL,5,20,kpʼode eche kpʼobochi eche kpʼe̩nebi eche kpʼuja enyi kpʼogu eja kpʼeke̩do̩fulu kpʼedanekpeju kpʼedʼone̩ ru kpʼuche̩ edate̩ ojoji ojoji
GAL,5,21,"kpʼelie̩na kpʼo̩te̩ eñmo̩ kpʼe̩wñ awulu eche kpʼe̩wñ ki dab e-le̩; naka ñwu me̩ tane̩ ugbo e̩wñ-i, alu kʼu ño̩ ka ñwu me̩ o̩gbo̩gba le̩ kakini, Abo ku ma jʼef e̩wñ e̩go̩-i ache aje̩ e̩wñ ogu ojane̩ O̩jo̩ n."
GAL,5,22,E̩ro e-Afu muda chʼufe̩do̩ kpʼuyo̩ kpʼure̩do̩ kpʼe̩do̩-eje̩ kpʼumo̩la kpʼe̩nyo̩ kpʼechubi one̩
GAL,5,23,kpʼuchikimi kpʼefʼo̩wo̩ mʼo̩la ne̩; o̩lo̩da ki achagwunyu e̩wñ e̩go̩-i do̩mo̩ n.
GAL,5,24,Oñ abo Kraist Jisus fʼo̩re̩la kpʼudo̩laga-wñ kpʼe̩ño̩ e̩wñ ki ache kamoli me̩.
GAL,5,25,"Iche̩wñ kʼa deju ñw Afu, mak a ki hiʼika tʼika alule̩ ñw Afu."
GAL,5,26,Me̩ ki mud abo ku me̩ bʼukpa tʼo̩la-me̩ ofo ku me̩ kʼomune̩ e̩che̩ achʼe̩bie̩ne̩ ku me̩ ño̩ lie̩na omune̩ n.
GAL,6,1,"Amo̩maye, dagba e̩wñ uñwanane̩ ʼka gbʼe̩ne̩ʼka o̩gba kʼi muñwanane̩, ame̩ ku me̩ mʼo̩la-me̩ ko ñw Afu Kiafo̩ me̩ nañwʼe̩ne̩ e̩go̩-i che te̩gu-wñ ef afu o̩chikimi, e̩ nafʼeju tʼo̩la e-we̩ tode̩gba ku ma ño̩ jʼuwe̩ onugo ma ge̩."
GAL,6,2,"Me̩ nagbʼadu akanya omune̩ ne̩, abe̩le̩ tak ame̩ ache teju olo̩da Kraist kpa."
GAL,6,3,"Todu iche̩wñ kʼe̩ne̩ du do̩ kʼi chʼe̩wñʼka abu kʼi ma chʼe̩wñ du n, mak ibe o̩la-wñ i ada le̩."
GAL,6,4,"Ama e̩ne̩ne̩ne̩ne̩ ki nañwa uko̩lo̩ o̩la-wñ go, kʼi nyo̩ e̩gbale̩ tak i anʼuba ki aba ugbo o̩la-wñ onugo kate, i la chʼe-ekeji-wñ n."
GAL,6,5,Todu e̩ne̩ne̩ne̩ne̩ ane̩ adu ukpe̩ e-wñ.
GAL,6,6,E̩ne̩ ku ma la kʼo̩ o̩la kʼi nanʼe̩wñ e̩nyo̩ du kʼi ne̩ tuta kpʼako̩ owñ.
GAL,6,7,"Me̩ ki dʼo̩la-me̩ la n; ma gwʼO̩jo̩ iñmo̩ je̩ n: todu e̩wñ du kʼone̩ gbe̩, e-le̩ i ñʼako wʼunyi ge̩."
GAL,6,8,"Todu e̩ne̩ ki agbe̩ e̩wñ ñw o̩re̩la-wñ onugo akʼe̩wñ e̩che̩ kwef o̩re̩la-wñ wʼunyi, e̩ne̩ kʼi muda agbe̩ ñw Afu akʼiñmi ogbegbele̩ kwef Afu wʼunyi."
GAL,6,9,E̩wñ o̩me̩me̩le̩ e̩che̩ ki hia wa n: todu a ma bʼo̩wo̩ lo̩ n adiko-wñ lewa a ako wʼunyi.
GAL,6,10,"Todule̩, alu kʼa nʼiko, a ki chuko̩lo̩ ki nyo̩ ñw e̩ne̩ du, a ki muda che ñw abo unyi e̩do̩-ekono tule."
GAL,6,11,Me̩ go orubutu elile kʼu nʼo̩wo̩-mi ko̩-i.
GAL,6,12,"Aluka one̩ du ki dʼuma e̩do̩ ku ma achʼuto̩-eju ef o̩re̩la, abo le̩ akute̩ me̩ ku me̩ de̩pi; todu kʼamone̩ ki we edoli ma tod oli-uku Kraisti kate ma che̩-i."
GAL,6,13,"Todu ichaka chʼabo ku ma de̩pi le̩, ma la de o̩lo̩da n; i muda dʼuma e̩do̩ ku me̩ de̩pi, todu ku ma ki buba ef o̩re̩la-me̩."
GAL,6,14,"Ama O̩jo̩ ki kpo̩na nyʼuba e̩ba ñw omi, chai ef oli-uku Ondu-wa Jisus Kraist, lef e-le̩ ile̩-i chʼe̩kamoli ñw omi, omi laño̩ chʼe̩kamoli ñw ile̩."
GAL,6,15,"Todu tʼe̩pi-eda chʼe̩wñ du n, tʼe̩pi odukulu chʼe̩wñ du n, chai one̩ e̩nyi etito̩."
GAL,6,16,"Oñ aluka one̩ du ku ma hi ika tʼika alule̩ teju e̩ñwa kide̩, ure̩do̩ kpʼejumomi ki bʼuma ma, i ki ño̩ bʼabo Israe̩l e-O̩jo̩ ma ge̩."
GAL,6,17,Ate̩to̩gba-i e̩ne̩ du ki ño̩ che mi akanya ge̩ n; todu omi ne̩ ame̩ Jisus ef año̩la-mi.
GAL,6,18,"Ufe̩do̩-e̩nyo̩ Ondu-wa Jisus Kraisti ki dʼugbo afu-me̩, amo̩maye. Ami."
EPH,1,1,"Po̩l, e̩nukpuche̩ Kraist Jisus lef edʼO̩jo̩ e̩do̩ ki dʼO̩jo̩ e̩do̩, tʼugbo abo kiafo̩ ku ma jʼE̩fe̩sus, ku ma laño̩ chʼabo ku ma chʼachubi O̩jo̩ efu Kraist Jisus."
EPH,1,2,Ufe̩de̩nyo̩ kpai ure̩do̩ ki dʼugbo me̩ kwʼugbo O̩jo̩ Ata-wa kpai Ondu Jisus Kraist.
EPH,1,3,"O̩jo̩ ki chʼAta Ondu-wa Jisus Kraist ki nʼele, owñ de̩nyo̩ ñw a ef e̩nyo̩ e-afu du ef uña efojale efu Kraist,"
EPH,1,4,alu kʼi ño̩ chi wa tane̩ ef uwñ o̩gba taku ma kpʼe̩re̩ ile̩-i kʼawa ki chʼabo kiafo̩ kʼa we enʼenyo̩lo̩ o̩gba-wñ ef ufe̩do̩.
EPH,1,5,"Abu kʼi mʼuwa date̩ tane̩ todu ku ma ki mʼuwa ko jʼef o̩da o̩ga o̩ma ñw owñ lefu Jisus Kraist,"
EPH,1,6,"alu ki rʼowñ e̩do̩ kʼe̩do̩-wñ du, ku ma ki ñwulo̩ ojima e-ufe̩de̩nyo̩-wñ e-kʼi mʼu ko chʼuwa ele ef E̩nufe̩do̩ le̩."
EPH,1,7,"Ela wa tane̩ ku ma la wa tane̩ a ne̩ ef uwñ lef e̩bie̩-wñ, owñ chʼeto̩no̩ kʼi tʼuñwa-nane̩-wa no̩ ñwu wa tʼeju alu kʼunana ufe̩de̩nyo̩ e-wñ de̩."
EPH,1,8,Owñ chʼe-kʼi je̩ ñw u mud ololo ñw a ef ofili du kpai ibe;
EPH,1,9,"oñ i je̩ ñwu wa ma afili e̩wñ ki dʼowñ e̩do̩ teju alu ki rʼowñ e̩do̩, owñ chʼibe kʼi ñwa tane̩ ef uwñ,"
EPH,1,10,"ki nʼigede e-ukpoji iko iko du ede, kʼi fʼe̩wñ du rʼoji jo̩ efu Kraist, tʼe̩wñ efojale, tʼe̩wñ ane̩-ile̩-i ef owñ."
EPH,1,11,"Ma ño̩ chi wa ef uwñ kʼa chʼe̩wñ ogu, abu kʼa chedate̩ tane̩ teju alu kʼe̩ne̩ ki aje̩ ñw e̩wñ du chuko̩lo̩ alu kʼe̩do̩ o̩la-wñ akʼo̩ fʼibe-wñ ñwate̩ tane̩,"
EPH,1,12,"todu kʼawa ki chʼe̩wñ ku ma ñwulo̩ ojima-wñ, awa kʼa kibeno Kraist akwoubi."
EPH,1,13,"Ef uwñ oñ ame̩ ge̩, abu ku me̩ gbo̩ o̩la ochochi le̩, owñ chʼUche̩nyo̩ e-ujadu-me̩, abu ku me̩ ke̩do̩nʼo, ma nʼAfu Kiafo̩ ku ma kʼo̩la-wñ tane̩ le̩ fʼume̩ hiuko̩ ef uwñ;"
EPH,1,14,owñ le̩ chʼe̩wñ ugbo̩wo̩ e-e̩wñ ogu-wa gbogbo wʼe̩gba ku ma wa gba e̩wñ kʼi ne̩-i tane̩ kʼojima-wñ ki nʼuñwulo̩.
EPH,1,15,"Lef e-le̩, omi onugo ge̩, abu kʼu gbʼinabali e̩do̩ ekono ef Ondu Jisus ki dʼef ume̩, kpai ufe̩do̩ ku me̩ ne̩ tod abo kiafo̩ du,"
EPH,1,16,"nawe ugwa egwa todu me̩ n, nachʼarewa me̩ ef adua-mi;"
EPH,1,17,"todu kʼO̩jo̩ e-Ondu-wa Jisus Kraisti, Ata ojima le̩, kʼi nadʼafu e-ibe ñwu me̩ kpai e-o̩la ebite̩ ku me̩ ki fʼowñ ma ogbolo;"
EPH,1,18,"kʼeju e-e̩do̩-me̩ ki nʼugane̩, ku me̩ ki ma e̩wñ ki chʼukibeno ef udo̩ kʼi ado̩, kpai e̩wñ ki chʼunana ojima e̩wñ ogu-wñ ef abo kiafo̩"
EPH,1,19,"kpai e̩wñ ki chʼunana tabale e-ukpahiu-wñ ñw awa kʼa ke̩do̩no-i, alu kʼugbiti ugbiñmi-wñ achuko̩lo̩,"
EPH,1,20,"owñ chʼe-kʼi ne̩ chuko̩lo̩ efu Kraist, kʼi ne̩ dʼowñ kwane̩ kwef abo ki ku, kʼi laño̩ dʼowñ gugu o̩wo̩ awo̩to̩-wñ ef uña efojale;"
EPH,1,21,"atate̩ ololo ñw agboji du kpai o̩da kpai ukpahiu, kpai ondu du, kpai odu du ku ma ko̩, i chʼef okpanachi-i kate n, i muda ño̩ chʼef e-ki ache kʼi wa ge̩:"
EPH,1,22,"i laño̩ fʼe̩wñ du kamuhi tʼo̩gane̩ e̩re̩-wñ me̩, oñ i mʼowñ du che oji e̩wñ du ñw ujeju abudo̩ Ondu;"
EPH,1,23,"kʼi chʼaño̩la-wñ, kʼi chʼukefu e-e̩ne̩ ki ako̩ e̩wñ tʼe̩wñ du efu le̩."
EPH,2,1,"Tak ame̩, abu ku me̩ leku te̩ ef uñwanane̩ kpai adure-me̩,"
EPH,2,2,"owñ chʼe-ku me̩ tale ef uwñ e̩gbaʼka le̩ likpa abo o̩kpanachi ile̩-i, teju alu kʼagboji abo̩da e-afu ki aju ate̩-i ache, owñ chʼafu ki achuko̩lo̩ ef amo̩ma ku ma ko̩ egbagbo̩ fai."
EPH,2,3,"O̩chaka-wa jʼef uma ada ef e̩ño̩ e̩wñ o̩re̩la-wa e̩gbaʼka le̩, oñ a nʼe̩wñ ki dʼo̩re̩la kpai ibe e̩do̩ ache le̩. Italigba e-wa chʼamo̩ma uwe̩do̩ alu kʼe-abo ki bo̩ de̩."
EPH,2,4,"Ama O̩jo̩, kʼi chʼanana ef ejumomi eli, lef ufe̩do̩-wñ nana kʼi ne̩ fe̩do̩ wa,"
EPH,2,5,"abu kʼa leku jʼef uñwanane̩-wa, i che kʼawa bo̩ Kraisti nʼiñmi. Lugbo ufe̩do̩-e̩nyo̩ oñ me̩ jʼef ujadu."
EPH,2,6,Oñ i che kʼa bʼowñ dajikwane̩ kʼa la bʼowñ gugu ef uña efojale efu Kraist Jisus;
EPH,2,7,todu kʼi dʼunana ufe̩de̩nyo̩ ki tabale ef emo̩la kʼi mo̩la ñw a efu Kraist Jisus le̩ ñe̩ña ef o̩kpanachi du ki awa.
EPH,2,8,"Todu ufe̩do̩-e̩nyo̩ chʼe̩wñ ku me̩ jʼef ujadu lef e̩do̩ ekono. E-le̩ la chʼefu-me̩ i kwo n, chai ele O̩jo̩ i che;"
EPH,2,9,"i la chʼef uko̩lo̩ eche i kwo n, tode̩gba kʼe̩ne̩ du abuba-wñ."
EPH,2,10,"Todu awa chʼe̩wñ kʼo̩wo̩-wñ che, i nyi wa efu Kraist Jisus todu uko̩lo̩ e̩nyo̩, e-kʼO̩jo̩ chʼo̩na-wñ tane̩ todu kʼawa ki tale ef uwñ."
EPH,2,11,"Todule̩ me̩ nalibekado kakini, E̩gba kʼame̩, abo uche̩ichi ef ore̩la chʼabo kʼabo ku ma do̩ ma ko̩ abo kʼo̩wo̩ one̩ da ma e̩pi ef o̩re̩la, ado̩ Ame̩ kʼabo e̩piodukulu;"
EPH,2,12,"kakini, Ame̩ jo̩ e-me̩ ojoji ñwu Kraist iko le̩, o̩wo̩-me̩ la dʼef e̩wñ ane̩ Israe̩l in, abu ku me̩ chʼononojo ugbo alo ku ma kpe̩ ugbo e̩wñ ku ma ko̩la-wñ tane̩ le̩, me̩ nʼukibeno n, me̩ nʼO̩jo̩ n, me̩ jo̩ ile̩-i ofofo."
EPH,2,13,"Fai, efu Kraist Jisus, ame̩ ku me̩ jʼo̩najiji e̩gbaʼka le̩ mud abo ki me̩ru ef e̩bie̩ Kraist me̩."
EPH,2,14,"Todu owñ chʼure̩do̩-wa, owñ ki kʼawa mejeji chʼokate le̩, kʼi laño̩ fʼo̩kaga o̩do̩ owñ chʼulaka, ki dʼagbagba-wa le̩ gulo̩,"
EPH,2,15,"abu kʼi fʼolo̩da e-uko̩ ku ma te̩ kpai owu owu ku ma hi le̩ gbogili te̩ ef o̩re̩la-wñ, todu kʼowñ ki fʼama mejeji nyi ef o̩la-wñ tef one̩ etito̩ okate, kʼi fʼure̩do̩ che;"
EPH,2,16,"kʼi laño̩ fʼamamejeji ño̩ru ef año̩la okate ñw O̩jo̩ lef oli uku le̩, abu kʼi fʼulaka le̩ kpaku ef uwñ."
EPH,2,17,"Oñ i lewa fʼuche̩nyo̩ e-ure̩do̩ je̩ rʼame̩ ku me̩ jʼo̩najiji, kpai ure̩do̩ ñwʼabo ki me̩ru anane̩,"
EPH,2,18,todu lef uwñ awa mejeji chenʼo̩na kʼa gudu nyʼugbo Ata ef Afu okate.
EPH,2,19,"Todule̩ ame̩ ño̩ chʼononojo kpai ilowa fai ge̩ n, ame̩ kpai abo kiafo̩ le̩ la chʼamo̩mane̩, me̩ la chʼabo unyi O̩jo̩."
EPH,2,20,"Abu ku ma fʼume̩ ne oj e̩re̩ unyi e-ame̩nukpuche̩ kpai amakache̩, Jisus Kraist onugo la chʼokuta ki kpoji ade alo-wñ meji;"
EPH,2,21,"ef uwñ, o̩gbo̩ unyi le̩ du ru ko omune̩, oñ i agba waa ki chʼunyi ejefu kiafo̩ ef Ondu."
EPH,2,22,"Ef owñ ge̩, ma fʼume̩ ne mʼomune̩ ku me̩ chʼunyi kʼO̩jo̩ adodo ef uwñ ef Afu."
EPH,3,1,"Todu e-le̩, omi Po̩l, e̩namu e-Kraist Jisus tod ame̩ abo uche̩ichi—"
EPH,3,2,"u neju ka kʼame̩ gbʼinabali igede ufe̩de̩nyo̩ e-O̩jo̩ ku ma du ñwu mi kʼu de todu me̩ kakini,"
EPH,3,3,Lʼo̩na o̩la ebite̩ oñ ma je̩ ñwu mi ma afili le̩ alu kʼu ko̩ o̩la-wñ pe̩ nyʼef o̩takada o̩gbo̩gba le̩.
EPH,3,4,"I chʼe-le̩, me̩ chʼo̩kalatu-wñ me̩ neke mʼoji ibe kʼu ne̩ ef afili Kraist,"
EPH,3,5,e-ku ma ma du ñw amo̩ma amone̩ o̩gba o̩gba kibo̩ ku ma ma alu ku ma mubite̩ ñw ame̩nukpuche̩-wñ kiafo̩ kpai amakache̩-wñ ef Afu-wñ abajo̩-i n.
EPH,3,6,"O̩wñ chʼeka kʼabo uche̩ichi kpai amaju chʼabo kʼama de̩de̩ aje̩ e̩wñ ogu le̩, ama de̩de̩ la chʼaño̩laʼka, ama de̩de̩ la ñʼadama nyʼe̩wñ ku ma ko̩la-wñ tane̩ le̩ efu Kraist Jisus lef Uche̩nyo̩,"
EPH,3,7,"e-kʼomi mud e̩ne̩ kʼi ache e̩wñ ñw one̩ ef uwñ, likpa ele ufe̩de̩nyo̩ e-O̩jo̩ ku ma du ñwu mi alu kʼukpahiu-wñ achuko̩lo̩."
EPH,3,8,"Omi ki nya tʼabo kiafo̩ du le, oñ ma du ufe̩de̩nyo̩ kide̩ ñw u, kʼu fʼuche̩nyo̩ unana Kraist e-kʼo̩kpa-wñ ma je̩ ate̩ n le̩ je̩ rʼabo uche̩ichi;"
EPH,3,9,"kʼu laño̩ dʼe̩wñ ki chʼigede afili ki maja ef O̩jo̩ kʼi nyi e̩wñ du le̩ kwo igbele igbele wʼef ugane̩,"
EPH,3,10,todu ku ma ki je̩ ñw amagboji kpai abo̩da ef uña efojale ma unibe O̩jo̩ ki chʼo̩la ojoji ojoji wewe fai lef ujeju abudo̩ Ondu.
EPH,3,11,Owñ chʼalu kʼi ñwʼibe e̩wñ ogbegbele̩ du tane̩ efu Kraist Jisus Ondu-wa.
EPH,3,12,Ef owñ a nʼeju e̩gbo kpai o̩na kʼa guduwa ef e̩do̩-edachi lef e̩do̩ ekono e-owñ.
EPH,3,13,"Lef e-le̩ oñ nabi me̩ ku me̩ we egwegbo̩ ef o̩bata kʼu nali todu me̩, e-le̩ chʼojima e-me̩."
EPH,3,14,"E̩wñ ki chi de̩ kʼu natʼokuku-mi kpe̩ ñw Ata,"
EPH,3,15,"e-kʼunyi du tʼe-efojale tʼe-ane̩ ile̩-i, kʼodu kwugbʼowñ le̩,"
EPH,3,16,"todu kʼi du ñwu me̩, teju alu kʼunana ojima-wñ de̩, kʼukpahiu-me̩ ki nyo̩gba ku me̩ gbiti ef one̩ e-ejefu lef Afu-wñ;"
EPH,3,17,ku Kraist kʼi dodo ef e̩do̩-me̩ lef e̩do̩ ekono; abu ku me̩ fʼili nyʼane̩ kʼe̩re̩-me̩ ño̩ dʼane̩ ef ufe̩do̩;
EPH,3,18,todu ku me̩ ki chegbiñmi kʼame̩ manyʼabo kiafo̩ duu ki dʼo̩wo̩ e-ibe do e̩wñ ki chʼunula kpʼujiji kpʼo̩gba kpʼunefu-wñ;
EPH,3,19,"ku me̩ ki ño̩ fʼufe̩do̩ Kraist e-ki tʼe̩wñ kʼone̩ ama le ma, todu ku me̩ ki che̩ko̩ gbogbo wa e̩ko̩ e-O̩jo̩ chaka."
EPH,3,20,Ama tugbo e̩ne̩ ki neke che tʼe̩wñ du kʼa abiebi abe̩k e-kʼibe-wa atʼo̩ le nana ololo teju ukpahiu ki achuko̩lo̩ efu-wa;
EPH,3,21,ojima ki chʼe-owñ ef ujeju abudo̩ Ondu kpai efu Kraist Jisus gbogbo tʼo̩gba o̩gba du ogbegbele̩ nyile̩wa. Ami.
EPH,4,1,"Todule̩ omi, kʼu chʼe̩namu ef Ondu, arodubʼume̩ ku me̩ ki tale nyo̩nyo̩ bʼudo̩ ku ma do̩ me̩ jo̩."
EPH,4,2,"Ibe-me̩ ki chʼewane̩ chaka, kʼame̩ ki jo̩ chikimi, manyʼe̩do̩ eje̩, me̩ ki je̩ kpʼomune̩ ef ufe̩do̩;"
EPH,4,3,me̩ ki chʼe̩do̩ chacha afejute̩ udama e-Afu; ure̩do̩ ki ji me̩ dama.
EPH,4,4,"Año̩la chʼoka, Afu la chʼo̩ka, dabalu ku ma ño̩ fʼume̩ do̩ udo̩ ef ukibenoʼka ge̩;"
EPH,4,5,"Ondu chʼoka, e̩do̩ ekono chʼoka, baptism chʼoka."
EPH,4,6,"O̩jo̩ kpai Ata e̩ne̩ du chʼoka, owñ dʼate̩ ñw e̩ne̩ du, kpai lef e̩wñ du, kpai ef e̩wñ du."
EPH,4,7,Ma muda dʼufe̩de̩nyo̩ ñw a okoke teju alu kʼe̩ñwa ele Kraist de̩.
EPH,4,8,"Todule̩ i kakini,"
EPH,4,9,"Ete̩gu kʼi ka le̩ fa? e̩wñ de̩? ki ma chʼukakini, i ño̩ gwo̩ru tʼugbo ki chʼo̩gane̩ ile̩-i n?"
EPH,4,10,"E̩ne̩ ki gwo̩ru le̩ onugo ño̩ chʼe̩ne̩ ki te̩gu tʼatate̩ ñw efojale du, todu kʼi ko̩ e̩wñ du efu."
EPH,4,11,Tak owñ du ñw abo iche̩kibo̩ ku ma chʼame̩nukpuche̩; e-abo iche̩kibo̩ la chʼamakache̩; e-iche̩kibo̩ la chʼamajuche̩nyo̩ rʼone̩; e-iche̩kibo̩ la chʼamadide kpai amakone̩wñ;
EPH,4,12,"todu ku ma ñwʼabo kiafo̩ che kpa, todu uko̩lo̩ e̩wñ eche ñw one̩ ku ma ki ne año̩la Kraist,"
EPH,4,13,"gbogbo tak o̩chaka-wa ki lewa tʼudama e-e̩do̩ ekono, kpai O̩ma O̩jo̩ ema kpa, kʼa mud o̩kone̩ ogbolo, kʼa tʼe̩ñwa o̩gba alu kʼe̩ko̩ Kraisti gba le̩,"
EPH,4,14,todu kʼawa ki we echʼo̩me̩kpa kʼafu uko̩-o̩la du ki aju aro̩ temi temi kʼi ñʼane̩ wa alo tʼugbo tʼugbo du ef ebʼone̩ eju maja e-amone̩ ef ugbeju tef ugbeleke e-ila.
EPH,4,15,"Kʼa muda nʼochochi aka ef ufe̩do̩, kʼa gbʼo̩kone̩ ef e̩wñ du alo waa tef owñ kʼowñ chʼoji año̩la, owñ che Kraisti."
EPH,4,16,"Owñ chʼe̩te̩-wñ kʼo̩gbo̩dudu año̩la ku ma ko kadʼomune̩ kʼi la gamʼomune̩ lef e̩wñ kʼiko iko du ane̩wa teju alu kʼe̩ñwa uko̩lo̩ kʼe̩wñ año̩la okoke ache kʼaño̩la ki gba nyo̩gba de̩, kʼunyi le̩ ki fʼo̩la-wñ ne ef ufe̩do̩."
EPH,4,17,"Todule̩ e̩wñ kʼu naka, kʼu na ñʼagbibenu ef Ondu de̩, kakini, Ame̩ ki we etale alu kʼabo uche̩ichi atale ef o̩wai e-ibe-ma le̩,"
EPH,4,18,"abu kʼef ibe-ma chʼe̩chubi, ku ma mud ononojo ñw iñmi O̩jo̩, lef ugbodu ki dʼefu-ma, lef echi kʼe̩do̩-ma chi;"
EPH,4,19,"abo le̩, abu kʼe̩wñ du ma wo̩ ma eju ge̩ n, ma mʼo̩la-ma kojo̩ ñw e̩wñtuñ eche ku ma che uko̩lo̩ du ki ma de̩ hiolo n ef eju-fufu."
EPH,4,20,I muda chʼabu kʼame̩ ko̩che̩ Kraist le̩ de̩ n;
EPH,4,21,"iche̩wñ ku me̩ fʼo̩la-wñ gbo̩ ochochi, ku ma laño̩ ko̩ me̩ e̩wñ ef owñ, teju alu kʼochochi de̩ efu Jisus;"
EPH,4,22,"kʼame̩ ki mʼone̩ e-igbele, ugbo e̩wñ kʼi te̩tache akwoubi le̩, kojane̩, abu kʼe-le̩ chile̩che̩ te̩ teju e̩ño̩ e̩wñ ki adʼone̩ ibe;"
EPH,4,23,"ku me̩ dabi chʼetito̩ ef afu e-ibe-me̩,"
EPH,4,24,"ku me̩ laño̩ mʼone̩ etito̩ omune̩ le̩ duto̩la, owñ chʼe-ku ma nyi teju alu kʼO̩jo̩ de̩ ef o̩kpakpa kpai efo e-ochochi."
EPH,4,25,"Lef e-le̩ me̩ nakʼolemi jane̩, kʼe̩ne̩ne̩ne̩ne̩-me̩ ki kʼochochi kpai ekeji-wñ; todabu kʼawa chʼe̩wñ o̩la omune̩."
EPH,4,26,"Me̩ we̩do̩, me̩ ki la we edure: olu ki tunyʼane̩ ke̩re̩bʼubieju-me̩ n:"
EPH,4,27,me̩ ki la bʼuña ñw Abulumone̩ le̩ n.
EPH,4,28,"E̩ne̩ ki joji ki ño̩ joji ge̩ n: chai o̩wo̩ e-wñ onugo i adu chʼakanya uko̩lo̩ ki nyo̩, todu kʼi ne̩ e̩wñ kʼi akpe̩ kpʼe̩ne̩ kʼeku e̩wñ aku."
EPH,4,29,"O̩la e̩fule̩fu du ki nawe edufu alu-me̩, chai e-ki nyo̩ ki ane̩ one̩ nyo̩gba kʼi chʼeku wñ, todu kʼi dʼufe̩de̩nyo̩ ñw abo ku ma gbo̩."
EPH,4,30,"Me̩ ki we ekpa Afu Kiafo̩ e-O̩jo̩ e̩do̩ bie̩, owñ ku ma fʼume̩ hiuko̩ ef uwñ tod o̩jo̩ ku ma wa gbʼone̩ tane̩."
EPH,4,31,"Me̩ namʼo̩la ulukoko kpai uke̩do̩fulu kpai uwe̩do̩ du kpai ukwa kpai achakpabie̩ ko bʼo̩la-me̩ te̩, manyʼe̩wñ e̩bie̩ne̩ du."
EPH,4,32,"Me̩ ki la mud abo ku ma mo̩la ñw omune̩, e̩do̩-me̩ ki chʼafu, me̩ nache ufe̩de̩nyo̩ ñw o̩la-me̩ alu kʼO̩jo̩ che ufe̩de̩nyo̩ ñwu me̩ efu Kraisti."
EPH,5,1,"Todule̩ me̩ ki mud abo ku ma awʼO̩jo̩ che, dabe̩ne̩ kʼamo̩ma kʼi afe̩do̩;"
EPH,5,2,"me̩ ki tale ef ufe̩do̩, alu ku Kraist ño̩ fe̩do̩ me̩, kʼi la mʼo̩la-wñ du tinyo̩ todu wa, kʼi mud e̩wñ ku ma duwa kpai e̩wñ iche̩bo̩ ñw O̩jo̩ todu ki kpo e̩rinyo̩."
EPH,5,3,"Ama e̩wñ abutabu kpai e̩wñ iwa du, abe̩k ejufufu, i chaka chʼodu-wñ e̩do̩ ofo, i ki dʼefu-me̩ n, alu ki chʼeju-wñ ñw abo kiafo̩;"
EPH,5,4,"e̩wñ mugu mugu kpai o̩la ibe̩te̩, abe̩k o̩la iye̩ye̩-eka e-le̩ du chʼeju-wñ n; chai ugwa egwa ki koji e-le̩."
EPH,5,5,"Todu ame̩ chema ogbolo kakini, E̩nabutabu du, abe̩k e̩ne̩ ki ma de̩ hiolo n, abe̩k e̩ne̩ ki achejufufu, owñ chʼachode, e̩ne̩ du ef uma ne̩ e̩wñ ogu kʼi aje̩ ef ojane̩ Kraist kpai e-O̩jo̩ n."
EPH,5,6,Me̩ ki je̩ ñw e̩ne̩ du ne̩ o̩la ofofo mʼume̩ ibe da n; todu lef e̩wñ-i oñ uwe̩do̩ O̩jo̩ awa bʼamo̩ma uko̩ egbo̩lagbo̩ oji ma.
EPH,5,7,Todule̩ ame̩ ki mud amadama nyʼe̩wñ kpʼama n.
EPH,5,8,"Todu ame̩ chʼe̩chubi e̩gba le̩, ame̩ muda chʼugane̩ ef Ondu fai me̩: me̩ natale dab amo̩ma ugane̩"
EPH,5,9,"(todu e̩ro ugane̩ dʼef e̩wñ ki nyo̩ du kpai o̩kpakpa kpai ochochi),"
EPH,5,10,me̩ nañwa ku me̩ go e̩wñ ki arʼOndu e̩do̩;
EPH,5,11,"me̩ ki we etuta kpʼuko̩lo̩ e̩chubi ki ma ne̩ e̩ro n le̩, chai edu bi oñ me̩ dʼe-le̩ bi ma."
EPH,5,12,Todu e̩dʼe̩wñ untaja ku ma jo̩ ache-i tʼalu aka ofo chʼe̩wñ anyo̩.
EPH,5,13,"Ama e̩wñ du ku ma du bi one̩ ugane̩ le̩ adʼu tejugede, todu e̩wñ du ku majʼadu tejugede chʼugane̩."
EPH,5,14,"Lef e-le̩ i kakini,"
EPH,5,15,"Todule̩ me̩ go alu ku me̩ atale tʼeju-wñ yiili, me̩ ki le dab abo ku ma ma nibe ni n, chai dab amanibe;"
EPH,5,16,"me̩ nafʼiko-i la te̩, todabu kʼojoluñini chʼiko bibi."
EPH,5,17,"Lef e-le̩ me̩ we echʼidada, ku me̩ mʼoji e̩wñ ki chʼe-ki dʼOndu e̩do̩."
EPH,5,18,"Me̩ ki ñmʼo̩te̩ ki mu me̩ n, ofubo̩ dʼef e-le̩, me̩ ki muda nache̩ko̩ ñw Afu;"
EPH,5,19,me̩ nanʼeli eko̩ dʼO̩jo̩ kpai eli o̩lO̩jo̩ kpai eli e-Afu O̩jo̩ ako̩la ñw o̩la-me̩; me̩ ki la nʼeli ako̩ kpʼeli ako̩ dʼOndu kpʼe̩do̩-me̩;
EPH,5,20,"ugwa egwa O̩jo̩, owñ chʼAta, tod e̩wñ du ef odu Ondu-wa Jisus Kraist ki nʼuda n;"
EPH,5,21,abu ku me̩ fʼo̩la-me̩ kamuhi jo̩ ñw omune̩ ef ailo Kraist.
EPH,5,22,Amo̩ya ki jo̩ ñw amo̩ko̩ e-ma dabe̩ne̩ kʼOndu ma jo̩ ñw u.
EPH,5,23,"Todabu kʼe̩ne̩ke̩le̩ chʼoji onobule̩ alu ki Kraist chʼoji ujeju abudo̩-wñ, owñ onugo chʼE̩najadu año̩la."
EPH,5,24,"Oñ alu kʼujeju abudo̩ Ondu fʼo̩la-wñ kamuhite̩ ñwu Kraist, abe̩le̩ abobule̩ ki ño̩ jo̩ ñw aboke̩le̩ e-ma ef e̩wñ du."
EPH,5,25,"Aboke̩le̩, me̩ ki fe̩do̩ abobule̩-me̩ alu ki Kraisti ño̩ fe̩do̩ ujeju abudo̩-wñ, kʼi la mʼo̩la-wñ du chele tod uwñ;"
EPH,5,26,"todu kʼi je̩ ñw u ki fo̩, kʼi la nagwe̩ hiolo ef omi ugwʼe̩wñ ki chʼo̩lO̩jo̩."
EPH,5,27,"Todu kʼowñ ki mʼowñ du dago kpenyʼo̩la-wñ kʼi chʼujeju abudo̩-wñ e-ojima, kʼi we enʼiwa ki bumo̩, abe̩k e̩gbe̩nyi, abe̩k I e̩wñ e̩go̩ e-le̩ du; todu kʼi muda afo̩ kʼi la we e̩nʼenyo̩lo̩."
EPH,5,28,Abe̩le̩ i dukpe̩ kʼaboke̩le̩ ki fe̩do̩ amo̩ya-ma dabe̩ne̩ kʼaño̩la-ma onugo. E̩ne̩ ki afe̩do̩ o̩ya e-wñ mak o̩la e-wñ i afe̩do̩ le̩.
EPH,5,29,"Todu i nʼe̩ne̩ du ki chʼulaka o̩re̩la e-wñ mama ta n; chai e̩ne̩ i ane̩ owñ, i la ahie̩do̩ bʼowñ ma dabalu ku Kraist ñʼahie̩do̩ bʼujeju abudo̩-wñ ma."
EPH,5,30,Todabu kʼa chʼe̩wñ ki ro̩nyʼaño̩la-wñ.
EPH,5,31,"Tod e-kide̩ one̩ akwo bʼata-wñ kpʼiye-wñ te̩, kʼi la amanyʼo̩ya-wñ; oñ amameji le̩ achʼo̩re̩laʼka."
EPH,5,32,Afili kide̩ chʼelile: omi muda nʼo̩la Kraist kpʼujeju abudo̩-wñ aka-i.
EPH,5,33,"I chaka dʼabe̩le̩, ame̩ okoke e̩ne̩ne̩ne̩ne̩-me̩ ki nafe̩do̩ o̩ya e-wñ dabe̩ne̩ kʼo̩la-wñ abe̩le̩; todu kʼo̩ya ki narailo o̩ko̩-wñ."
EPH,6,1,"Amo̩ma, me̩ nagbo̩la abo ku ma bi me̩ ef Ondu; todu e-le̩ chʼo̩kpakpa."
EPH,6,2,"E̩ ki bumo̩ ata-we̩ kpai iye-we̩ (owñ chʼuko̩ ejodudu kʼi te̩ ki ne̩ e̩le̩ ubi le̩ kaki),"
EPH,6,3,"todu kʼuwe̩ ki li e̩nyo̩, kʼe̩ la kwojolugbo ile̩-i."
EPH,6,4,"Amata o̩ma ge̩, me̩ ki nyi amo̩ma-me̩ uwe̩do̩ n: chai e̩ne̩ me̩ nane̩ ma gba ef o̩la eko̩-ma kpʼibe e-Ondu edu ñw uma."
EPH,6,5,"Amadu ge̩, me̩ nʼailo kpʼo̩la ega agbo̩la abo ku ma chʼodu-me̩ likpa o̩re̩la, ef e̩do̩ foo dabe̩ne̩ ki che Kraist me̩ che ñw u;"
EPH,6,6,"me̩ ki chʼadu eche e̩wñ eju ofo dabe̩ne̩ kʼone̩ me̩ che nyo̩ eju n; chai dabe̩ne̩ kʼamadu Kraist, me̩ ki che e̩wñ ki du O̩jo̩ e̩do̩ kwef onugo-me̩;"
EPH,6,7,"me̩ nʼibe foo achuko̩lo̩ adu dabe̩ne̩ kʼOndu me̩ che ñw u, ki ma chʼone̩ n;"
EPH,6,8,"abu ku me̩ chema ka kʼe̩wñ e̩nyo̩ kʼe̩ne̩ne̩ne̩ne̩ ache, e-le i agba ugbo Ondu, dagba i chʼadu dagba i chʼo̩mone̩."
EPH,6,9,"Oñ ame̩ ku me̩ chʼodu one̩ me̩ nache e̩wñ le̩ gbage̩de̩ ugbo e-ma ge̩, me̩ ki bʼo̩wo̩lo̩ efoko ma: abu ku me̩ chema ka kʼOdu e-ma kpai e-me̩ dʼefojale, e̩nejuma la dʼugbo owñ n."
EPH,6,10,"I chʼe-ki bo̩ le̩, me̩ ki nʼukpahiu ef Ondu kpai ef ugbiti ugbiñmi e-wñ."
EPH,6,11,"Me̩ nakʼe̩wñ ogu O̩jo̩ chaka nyʼo̩la, ku me̩ nʼukpahiu ebʼugbeleke e-Abulumone̩ le̩ jo̩."
EPH,6,12,"Todu uja-uke̩do̩ e-wa kʼa ja chʼe-ugbo e̩bie̩ kpai o̩re̩la n, chai e-ugbo amagboji kpai abo ukpahiu kpai amugbiti e-e̩chubi ile̩-i kpai amafu bibi ef uña efojale."
EPH,6,13,"Lefe-le̩ oñ me̩ mʼe̩wñ ido̩na ogu e-O̩jo̩ chaka ko todu ku me̩ nʼukpahiu ebʼuma jo̩ ef o̩jo̩ bibi, tak abu ku me̩ fʼe̩wñ le̩ du che kpa, ku me̩ kwodago ka."
EPH,6,14,"Todule̩ me̩ dago, ochochi ki lʼume̩ ago de, o̩kpakpa ki la chʼebije-ube̩do̩-ma-me̩ ku me̩ duji mʼe̩do̩,"
EPH,6,15,o̩la uche̩nyo̩ e-ure̩do̩ emu ki chʼe̩da ku me̩ nyi;
EPH,6,16,"me̩ mʼo̩kpatabili ugbe̩yo̩ e-e̩do̩ ekono gba manyʼe̩wñ du, me̩ neke dʼe-le̩ kpʼo̩fa-una e̩ne̩bibi le̩ lu chaka."
EPH,6,17,"Taku me̩ mʼukata ujadu gba, kpai ugbada e-Afu, owñ chʼo̩lO̩jo̩."
EPH,6,18,"Lef adua kpai o̩ko̩ e̩gbabʼo du; me̩ nachadua iko tʼiko du ef Afu, me̩ ki la gwe̩ke̩ adide-wñ, me̩ fejugbiti alu du ku me̩ gbo̩ko̩bo̩ tod abo kiafo̩ du,"
EPH,6,19,"kpai utodu mi ge̩, ku ma ki dʼo̩la ñwu mi kʼu ka, kʼalu-mi ki chi kʼu nanʼeju e̩gbo eje̩ ñw amone̩ ma afili Uche̩nyo̩-i,"
EPH,6,20,todu e-le̩ oñ omi chʼe̩nogijo ku ma fuji igbaligba-i; todu kʼu dʼef e-le̩ ako̩la e̩do̩ e̩gbo alu ki dukpe̩ kʼu naka.
EPH,6,21,"Oñ Taikikus, kʼi chʼo̩maye e-ufe̩do̩ ki ache e̩wñ ñw one̩ kʼi achubi wa ef Ondu, aje̩ ñwu me̩ ma e̩wñ du ki dʼugbo mi kpai e̩wñ kʼu dʼemi ache,"
EPH,6,22,"tod e̩wñ le̩ gbage̩de̩ oñ u kpʼo̩ uche̩ wʼugbo me̩, owñ chʼutodu ku me̩ ki ma alu kʼe̩wñ de̩ ugbo wa, kʼi la dʼugbe̩do̩ ñwu me̩ kʼe̩do̩-me̩ ki wane̩."
EPH,6,23,Ure̩do̩ ki dʼugbo amo̩maye kpai ufe̩do̩ manyʼe̩do̩-ekono kwʼugbo O̩jo̩ Ata kpai Ondu Jisus Kraist.
EPH,6,24,Ufe̩de̩nyo̩ ki dʼugbo abo du ku ma fe̩do̩ Ondu-wa Jisus Kraist kpʼufe̩do̩ ki ma chʼe-ekado̩na n.
PHP,1,1,"Po̩l kpai Timoti, amadu Kraist Jisus-i, tʼugbo abo kiafo̩ efu Kraisti Jisus chaka ku ma jo̩ Filipai, manyʼamafejute̩ kpai abo ku ma che e̩wñ ñwu ma."
PHP,1,2,Ufe̩de̩nyo̩ kpai ure̩do̩ kwugbo O̩jo̩ Ata-wa kpai Ondu Jisusi Kraisti kʼi dʼugbo me̩.
PHP,1,3,NagwʼO̩jo̩-mi e̩gba du kʼu rewa me̩.
PHP,1,4,E̩gba du ef o̩ko̩ du kʼu nagbabʼo̩ todu me̩ chaka nagbo̩ko̩bʼo̩ kpai uyo̩
PHP,1,5,noji uta ku me̩ ta kpʼawa ñw Uche̩nyo̩ le̩ akwʼo̩jo̩ ejodudu gbogbo wʼifa-i.
PHP,1,6,"A ke̩do̩no kakini, E̩ne̩ kʼi chane̩ uko̩lo̩ ki nyo̩ eche ef ume̩ le̩ ache gbogbo wʼo̩jo̩ Jisusi Kraisti ki kpoji."
PHP,1,7,"I chʼo̩kpakpa ñw omi kʼu nibe abe̩le̩ todu me̩ chaka, todu ene̩ kʼu ne̩ me̩ ef e̩do̩-mi, abu kʼo̩chaka me̩ jʼabʼumi tuta ef ufe̩de̩nyo̩-mi ef eji ku ma ji mi-i, kpai ef ohi kʼu nadu, kpai ef Uche̩nyo̩ elonyane̩."
PHP,1,8,"Todu O̩jo̩ chʼe̩nibenu-mi, alu kʼeju-me̩ chaka ano mi ef e̩do̩ Jisusi Kraisti ki achʼiwo̩ one̩ le̩."
PHP,1,9,Oñ adua kʼu nache-i chʼutodu kʼufe̩do̩-me̩ ki tule nyo̩gba ololo ef e̩wñ-ema ogbolo kpai o̩ka e̩wñ eche;
PHP,1,10,kʼame̩ ki ñwa e̩wñ ojoji ojoji go; todu kʼame̩ ki de̩ yaala wʼo̩jo̩ Kraisti; ku me̩ we eje̩ ñw one̩ ke̩re̩.
PHP,1,11,E̩ro o̩kpakpa ki kʼume̩ efu lefu Jisus Kraist tod ojima kpai uñwulo̩ O̩jo̩.
PHP,1,12,"U la cheneku ku me̩ ma, amo̩maye, kakini, E̩wñ ugbo-mi-i je̩ ñw Uche̩nyo̩ nyʼo̩gba tule,"
PHP,1,13,oñ eji ku ma ji mi-i kwotejugede efu Kraist ef o̩gbo̩ Praito̩rium-i chaka kpai ugbo abo ki bo̩ du.
PHP,1,14,"Ojile amo̩maye ef Ondu ño̩ ke̩do̩no tule tod eji ku ma ji mi-i, e̩do̩-ma la gbo ololo oñ ma ma railo o̩lO̩jo̩ eka n."
PHP,1,15,Abo iche̩ka la ka lef ulie̩na kpai iñwa ochochi; abo iche̩ka muda nʼakoya Kraist ata ef ibe e̩nyo̩:
PHP,1,16,abo-i la ka kwef ufe̩do̩ abu ku ma chema kakʼu tʼemi kʼu kʼomu Uche̩nyo̩;
PHP,1,17,"abo ekeji le̩ dʼUche̩nyo̩ Kraist kpogo kwef edane̩kpeju, e-ma fe̩ n, ma nʼibe kaku ma adʼo̩bata kwane̩ ñwu mi ef eji ku ma ji mi te̩-i."
PHP,1,18,"Tod e̩wñ? Alu du ki chaka de̩, dagba i chʼedʼo̩wo̩ yʼone̩ eju dagba i chʼochochi, ma du Kraist kpogo me̩; u nayo̩ ef e-le, u ñʼayo̩ kpo̩ ge̩."
PHP,1,19,Todu u chema ka kʼoji e-i achʼujadu ñwu mi lef o̩ko̩ ku me̩ agba bʼO̩jo̩ kpai ate̩ko e-Afu Jisusi Kraisti.
PHP,1,20,"I ade̩ alu kʼeju-mi chʼefe̩rʼo̩na, kʼu nakibeno ka kʼanyo̩ amu mi ef e̩wñ du n, ama alu ki te̩te̩ de̩, fa-i ge̩ ef eju e̩gbo du uwohi anana Kraist atule ef año̩la-mi, dagba i che lef udeju, dagba i che lef uku."
PHP,1,21,"Todu ugbo e-mi edeju che Kraisti, eku la chʼile eje̩."
PHP,1,22,"I muda che̩wñ kʼedeju ef o̩re̩la chʼe-ki anʼe̩ro uko̩lo̩ ñwu mi, mak e-kʼu nadu u ma n."
PHP,1,23,"E̩wñ meji le̩ la mʼumi ne̩ gaga, e̩ño̩-wñ ache mi kʼu mutu kwʼemi alo kʼu dʼugbo Kraist; todu e-le̩ nyo̩ tule nana ololo."
PHP,1,24,Eguane̩-mi ef o̩re̩la-i muda chʼeku ki aku ume̩ tule.
PHP,1,25,"Oñ abu kʼu ke̩do̩no abe̩le̩, u che ma kak u naguane̩, kʼu la bʼo̩chaka-me̩ gugu, ku me̩ dʼo̩na nyo̩gba, ku me̩ ño̩ nʼuyo̩ ef e̩do̩-ekono;"
PHP,1,26,todu kʼuba-me̩ ki mud ololo efu Kraisti Jisus ef umi lef eju-mi kʼi ñʼadubi adane̩ ugbo me̩ ge̩.
PHP,1,27,"Ama ke, me̩ ki nʼe̩wñ ache alu kʼo̩mane̩ ache nyo̩nyo̩ bʼUche̩nyo̩ Kraisti jo̩: todu dagba u lewa ali me̩, dagba kʼeju-mi ma dane̩ n, todu kʼu gbʼinabali-me̩ kakini, Ame̩ dago ef afuʼka, e̩do̩-me̩ chʼoka, oñ me̩ jo̩ abʼomune̩ dobulu ñw o̩la e̩do̩-ekono e-Uche̩nyo̩;"
PHP,1,28,"ku me̩ ma chʼokpo abo ku ma kobʼume̩ le̩ ef e̩wñ du n; e-te̩ chʼujiwe ule-nyo̩ ñwu ma, i muda chʼujiwe ujadu ugbo e̩-me̩, e-i la kwʼugbo O̩jo̩."
PHP,1,29,"Todu i chʼeke̩do̩nʼo kate oñ ma du chʼume̩ ele ufe̩de̩nyo̩ todu Kraist in, chai ku me̩ ki ño̩ li uwa todu owñ ge̩:"
PHP,1,30,"abu ku me̩ ne̩ eju egbiti e-ku me̩ li ef umi le̩, ku me̩ laño̩ gbo̩ ka kʼi dʼef umi fa-i."
PHP,2,1,"Todule̩ iche̩wñ kʼi nʼugbe̩do̩ ki dʼefu Kraist, iche̩wñ kʼi nʼenyʼone̩ e̩do̩ e-ufe̩do̩, iche̩wñ ki nʼuta eta e̩-Afu, iche̩wñ kʼi nʼe̩do̩ ki achʼiwo̩ one̩ kpai ejumomi,"
PHP,2,2,"maku me̩ che kʼuyo̩-mi ki jo̩ kpa, todu kʼame̩ ki nʼihe̩ okate, ku me̩ nʼufe̩do̩ okate, onugo-me̩ ki chʼoka, me̩ ki fʼibe e̩wñ okate kpe̩;"
PHP,2,3,"me̩ ki che e̩wñ du lo̩na edane̩kpeju kpʼo̩na ojima owai etene n, ibe-me̩ ki muda chʼe̩hiwane̩, abo omune̩ ki tʼume̩ le eju e̩ne̩ne̩ne̩ne̩;"
PHP,2,4,e̩wñ e-wñ kate ki wʼe̩ne̩ne̩ne̩ne̩ eju n chai e̩wñ abomune̩ ki ño̩ wʼe̩ne̩ne̩ne̩ne̩ eju.
PHP,2,5,Ibe kʼi adʼef ume̩ kʼi ño̩ chʼe-ki dʼefu Kraist Jisus:
PHP,2,6,"owñ le̩ ki dʼalu kʼO̩jo̩ de̩ kwʼabakwane̩, eju-wñ echokujo̩ kpai O̩jo̩ chʼe̩wñ ku ma akpaka nyʼu i che n,"
PHP,2,7,"i muda fʼo̩la-wñ chʼakpokpo te̩, i mʼalu kʼadu ade̩ du, i mud e̩ne̩ ki bi one̩;"
PHP,2,8,"oñ abu ku ma li ka kʼi dab one̩ eju, i ño̩ hi o̩la-wñ wane̩, i mud e̩ne̩ ki agbo̩la gbogbowa uku, uku kʼa ka-i chʼe-ojoli."
PHP,2,9,"Lef e-le̩ O̩jo̩ ño̩ hi owñ ne tʼatate̩, oñ i mʼodu ki tʼodu du le du chʼowñ ele ufe̩de̩nyo̩;"
PHP,2,10,"todu kʼef odu Jisus kʼokuku du ki te̩kpe̩, tʼe-efojale tʼe-ile̩ tʼe-o̩gane̩ ile̩,"
PHP,2,11,kʼukpalu du ki la agbalu kakini Jisus Kraist che Ondu tod ojima O̩jo̩ Ata.
PHP,2,12,"Todabe̩le̩, abo ufe̩do̩-mi, alu ku me̩ te̩tagbo̩la e̩gba du, ki ma chʼeju-mi kate n, fai me̩ ki la che tule nana ubi-mi le̩, me̩ ki nʼailo kpai o̩la-ega chʼuko̩lo̩ ujadu-me̩ dufu;"
PHP,2,13,"todu O̩jo̩ ehʼe̩ne̩ ki achuko̩lo̩ ef ume̩, tʼe-du e̩do̩ tʼe-uko̩lo̩-eche kʼi che e̩wñ ki rʼowñ e̩do̩."
PHP,2,14,"Me̩ ki che e̩wñ du, i ki nʼeñmini n, i ki nʼo̩la oka temi temi n:"
PHP,2,15,"todu ku me̩ ki we enʼuchalu, kʼe̩wñ ejaduña ki we egwe̩gwa nyʼume̩, ku me̩ chʼamo̩ma e-O̩jo̩ ku ma ma nʼe̩kpabie̩ o̩la n jʼalumeji o̩gba amone̩ ki mugo ki murida tʼiba-i, ef abo e-le̩ ame̩ kwotejugede dabe̩ne̩ kʼe̩wñ ugane̩ ef ile̩-i,"
PHP,2,16,"abu ku me̩ mʼO̩la e-Iñmi du nʼo̩wo̩dala te̩; kʼi chʼe̩wñ uba ñwu mi o̩jo̩ Kraist, ka kʼomi fule tinyo̩ ofo n, u la chakanya ofofo n."
PHP,2,17,"Dagba ma mʼumi du danyʼoji iche̩bo̩ kpai abune̩ e-e̩do̩-ekono e-me̩, nayo̩, u la abʼo̩chaka-me̩ yo̩:"
PHP,2,18,"ame̩ ki laño̩ yo̩ abe̩le̩, me̩ ki la bʼumi yo̩."
PHP,2,19,"Oñ u kibeno ef Ondu Jisus ka kʼu nakpe̩ Timoti wʼugbo me̩ piopio, todu kʼe̩do̩-mi ki ño̩ wane̩ e̩gba kʼu fʼalu kʼe̩wñ ugbo me̩ de̩ ma."
PHP,2,20,Todu u nʼe̩ne̩ du kʼe̩do̩-wñ dab owñ kʼe̩wñ ugbo me̩ awʼowñ eju ogbolo n.
PHP,2,21,"Todu o̩chaka-ma feju e̩wñ o̩la e-ma, ma feju e̩wñ e-Jisus Kraisti n."
PHP,2,22,"Ama ame̩ chema ijali-wñ kakini, Alu kʼo̩ma are̩ ata-wñ, alu le̩ oñ i bʼumi chuko̩lo̩ adu ef Uche̩nyo̩."
PHP,2,23,"Todule̩ u kibeno ka kʼu nakpe̩ owñ ababa, e̩gba kʼu fʼoji e̩wñ ugbo e-mi-i le."
PHP,2,24,U ño̩ ke̩do̩no ef Ondu ka kʼona onugo ñʼawa piopio ge̩.
PHP,2,25,"Eju-mi i la dukpe̩ kʼu kpe̩ E̩pafrodaitus, o̩maye-mi kʼi abʼumi chuko̩lo̩ kʼomi kpʼowñ la chʼisoja kʼi la chʼe̩nukpuche̩ e-me̩ kʼi chabune̩ mi ef eku e̩wñ ki ku mi, wʼugbo me̩-i ge̩;"
PHP,2,26,"todabu kʼeju-me̩ chaka anʼowñ, e̩do̩-wñ la kpabie̩ ololo todabu kʼame̩ gbo̩ ka kʼi lo̩ ñwun:"
PHP,2,27,"todu o̩ga kʼi che i bo̩ pe̩ kʼi ma ku: O̩jo̩ muda li owñ ejumomi; i la chʼowñ kate n, i ño̩ li omi ejumomi ge̩, tod e̩gba kʼomi nʼe̩do̩dudu noj e̩do̩dudu."
PHP,2,28,"Todule̩ u nʼe̩do̩-chacha akpe̩ owñ wa tule, todu kʼame̩ ki li u ku me̩ dabi yuyo̩ ge̩, kʼe̩do̩dudu e-mi ki buchi."
PHP,2,29,Todule̩ me̩ mʼowñ gba ef Ondu kpʼuyo̩ chaka; abo-e̩go̩-i ki ne̩ ubumo ugbo me̩:
PHP,2,30,"todabu ki chʼutodu uko̩lo̩ Kraist i wa gbogbo me̩ru uku le̩, i dʼojʼo̩la-wñ tinyo̩ todu kʼi chemʼabune̩-mi kʼugbo ki bo̩ ku me̩ ma neke che n ki jo̩ kpa."
PHP,3,1,"I chʼe-kibo̩, amo̩maye-mi, me̩ nayo̩ ef Ondu. Eko̩ ko̩ ño̩ ko̩ o̩takada e̩wñ le̩ gbage̩de̩ rʼume̩ awo̩ mi n, ugbo e-me̩ i la chʼe̩wñ kpaka."
PHP,3,2,"Me̩ nago amabia, me̩ nago ame̩nuko̩lo̩ e̩bie̩ne̩, me̩ nago abo ku ma kʼe̩wñ da le̩:"
PHP,3,3,"todu awa chʼabo-e̩pi-e̩da, owñ chʼawa kʼa nʼAfu O̩jo̩ ache O̩jo̩, kʼa laño̩ buba efu Kraisti Jisusi, kʼa ma la ke̩do̩no e̩wñ ef o̩re̩la re n;"
PHP,3,4,"dagba omi chaka nʼe̩wñ kʼu nake̩do̩no ef o̩re̩la; iche̩wñ kʼe̩nomune̩ do̩ kʼi nʼe̩wñ kʼi ake̩do̩no ef o̩re̩la, e-mi tule ta:"
PHP,3,5,"ma dʼe̩pi-mi o̩jo̩ e̩ke̩jo̩, u chʼuche̩ abo Israe̩l, o̩lo̩pu Be̩njamin, Hibru e-Hibru u che; lʼo̩na o̩lo̩da u chʼabo Farisi;"
PHP,3,6,"i chʼikpala e̩wñ eda, u nʼujeju abudo̩ Ondu adoli ma; i chʼe-o̩kpakpa ki dʼef o̩lo̩da, u nʼuchalu n."
PHP,3,7,Ama e̩wñ ki nʼile ñwu mi le̩ chʼe̩wñ ofu eju-mi todu Kraist.
PHP,3,8,"Abe̩le̩ ochochi, e̩wñ du mud ofu eju-mi todu Kraist Jisus Ondu-mi ema, owñ kʼi fʼe̩wñ du du e̩nyo̩ le̩: todu owñ le̩ e̩wñ du che mi ofu, eju-mi e̩wñ-mi du la mud e̩wñ ojeta, todu ki Kraist ki mud ile kʼu na je̩,"
PHP,3,9,"ku ma ki ño̩ fʼumi li ef uwñ kʼu we enʼo̩kpakpa e-mi kʼo̩lo̩da chʼe̩te̩-wñ le̩, chai e-ki do̩mo̩ lef e̩do̩-ekono Kraist, owñ chʼo̩kpakpa kʼO̩jo̩ chʼe̩te̩-wñ lʼo̩na e̩do̩ ekono:"
PHP,3,10,kʼu fʼowñ kpai ukpahiu udajikwane̩-wñ ma kʼu tuta kpʼowñ ef uwa-wñ kʼu de̩ alu ki dukpe̩ kʼu de̩ ñw uku-wñ alo waa;
PHP,3,11,todu ukani i anʼugbo kʼu natʼudajikwane̩ kwef abo ki ku.
PHP,3,12,"I cheka kʼomi gba ta n, u la mufu kpoji ta n: u muda abʼo̩ kpe̩re̩, ukani nadʼo̩wo̩ do e-ku Kraisti Jisus la dʼo̩wo̩ do mi tod uwñ le̩."
PHP,3,13,"Amo̩maye, omi lo ka kʼomi onugo dʼo̩wo̩ do ta n; e̩wñʼka muda de̩ kakini, Egbenyo̩ nagbe̩nyo̩ e̩wñ ubi, oñ nano̩ miyaa rʼe̩wñ ki dʼo̩gba"
PHP,3,14,"eju-mi chʼegwanyʼugbo kʼu nanyi, oñ nabo̩kpe̩re̩ todu e̩wñ ule udo̩ ate̩ e-kʼO̩jo̩ ado̩ one̩ efu Kraist Jisus."
PHP,3,15,"Todule̩, aluka wa kʼa chʼo̩kone̩, a ki nʼibe e-le̩. I la che̩wñ kʼibe-me̩ chʼojoji ugboʼka, O̩jo̩ ñʼabi e-le̩ rʼume̩ eju ge̩."
PHP,3,16,"Alu du ki de̩, ugbo kʼa lewa tu, a ki nalule̩ tʼeju e-le̩ gbage̩de̩."
PHP,3,17,"Amo̩maye, me̩ ki mud abo ku ma bʼomune̩ wʼumi che, me̩ nafʼeju gwanyi abo ku ma tale abe̩le̩, owñ chʼalu ku me̩ ne̩ wa chʼe̩wñ ku me̩ wo̩li-wñ."
PHP,3,18,"Todu amone̩ wewe tale kʼomi ka o̩la-ma ñwu me̩ o̩gbe̩nugbe̩, aku naro̩ ab u naño̩ ka ñwu me̩ fa-i ge̩ kakini, Ama chʼame̩nebi oli-uku Kraist,"
PHP,3,19,"ukpoji e-ma chʼelenyo̩, O̩jo̩ e-ma chʼukulu-ma, oñ ojima-ma chʼef anyo̩-ma, ibe-ma chekadʼe̩wñ ane̩ ile̩-i."
PHP,3,20,"Todu ugbo kʼa chʼo̩mane̩ chʼefojale; a la ñʼafejuto̩na anede E̩najadu kʼi kwʼo̩mo̩ wa, owñ chʼOndu Jisus Kraist:"
PHP,3,21,"kʼi arʼaño̩la-wa e-e̩hiwane̩-i da etito̩ kʼi dʼalu kʼaño̩la e-ojima-wñ de̩, alu kʼukpahiu-wñ achʼuko̩lo̩ kʼi fʼe̩wñ du kamuhi te̩ ñw o̩la-wñ."
PHP,4,1,"Todabe̩le̩, amo̩maye-mi e-ufe̩do̩ kʼeju-me̩ la ano̩ mi, ku me̩ chʼuyo̩-mi kpai uloko-mi, abe̩le̩ me̩ ki dago ka ef Ondu, abufe̩do̩-mi."
PHP,4,2,"Nagbo̩ko̩bo̩ Io̩dia, naño̩ gbo̩ko̩bo̩ Sintike, kʼibe-ma ki chʼokate ef Ondu."
PHP,4,3,"I-i, u ñʼabi we̩, uwe̩ kʼe̩ te̩tane̩ oli uno̩lo̩ kpʼomi ogbolo, e̩ nate̩ko abobule̩-i ma bʼumi dobulu ef Uche̩nyo̩ manyu Kle̩me̩t kpai abo ki bo̩ ku ma bʼumi chʼuko̩lo̩ le̩, kʼodu-ma la jʼef o̩takada e-iñmi."
PHP,4,4,"Me̩ nayo̩ ef Ondu e̩gba du; naño̩ dabi ka, Me̩ nayo̩."
PHP,4,5,Me̩ ki je̩ ñw amone̩ du ki ma o̩yo̩o̩-me̩. Ondu me̩ro̩wo̩ me̩.
PHP,4,6,Me̩ ki dejiji e̩wñ du n; ama ef e̩wñ du me̩ nanʼadua eche kpʼo̩ko̩ e̩gba bʼo̩ manyʼugwa egwa je̩ ñw O̩jo̩ ma ebi-me̩ ku me̩ bi.
PHP,4,7,Tak ure̩do̩ e-O̩jo̩ e-kʼi tʼibe e̩ne̩ du le adonyʼe̩do̩-me̩ kpai ibe-me̩ ku me̩ lo efu Kraist Jisus.
PHP,4,8,"I chʼe-kʼi bo̩, amo̩maye, aluka e̩wñ du kʼi chʼochochi, aluka e̩wñ du ku ma diba ñw u, aluka e̩wñ du ki chʼo̩kpakpa, aluka e̩wñ ki de̩ yala, aluka e̩wñ du ki chʼalifia, aluka e̩wñ du ki nʼuwohi e̩nyo̩, iche̩wñ kʼe̩wñ ki nʼodu-e̩nyo̩ du do̩mo̩, iche̩wñ kʼe̩wñ ku ma ñwulo̩ uwñ do̩mo̩, me̩ ki dʼibe tʼe̩wñ le̩ du."
PHP,4,9,"E̩wñ ku me̩ ko̩che̩, ku me̩ la mugba, ku me̩ la gbo̩, ku me̩ laño̩ li ef umi, me̩ ki nʼe̩wñ le̩ ache: tak O̩jo̩ e-ure̩do̩ adʼubi me̩."
PHP,4,10,"U la yo̩ nana ef Ondu, todabu ku me̩ je̩ ñwu ibe-me̩ ku me̩ dute̩ mi mutajo ubi ane̩-i ge̩; ibe-me̩ te̩te̩te̩ mi, me̩ muda nʼiko n."
PHP,4,11,"I cheka kʼe̩wñʼka nyaru mi oñ naka-i n: todu omi ko̩che̩ me̩, alu du ki de̩ u chebʼo̩la-mi jo̩."
PHP,4,12,"U chema e̩wñ edabu, u la chema ololo e̩wñ ene̩: lʼo̩na du, kpai ef e̩wñ du tʼefu eko̩, tʼe-ebi ekpa, tʼe-e̩wñ ene̩ ololo, tʼe̩wñ enyaru omi mud o̩ka-wñ me̩."
PHP,4,13,Iñmi-mi chewo e̩wñ du ef e̩ne̩ kʼi adʼukpahiu ñwu mi le̩.
PHP,4,14,"I chaka dʼabe̩le̩, etuta ku me̩ bʼumi tuta ef o̩bata-mi le̩ o̩me̩me̩le̩ me̩ che."
PHP,4,15,"Ame̩ onugo la chema, ame̩ abo Filipai, ka kʼe̩gba abakwane̩ Uche̩nyo̩ e̩gba ku kwo bo̩ Masidonia te̩ le̩, ujeju abudo̩ Ondu okate tuta kpai omi ef e̩wñ-echele kpai e̩wñ-egba n, chai ame̩kate;"
PHP,4,16,todu me̩ ño̩ dʼe̩wñ kʼeku-wñ aku mi kpuche̩ rʼumi Te̩se̩lonaika onuka kpai onukeji ge̩.
PHP,4,17,I cheka kʼu natejane̩ e̩wñ-ele le̩ n; u muda atejane̩ e̩ro ki mud o̩be̩le̩ke̩te̩ ku ma ki loru ñwu me̩.
PHP,4,18,"U la chene̩ e̩wñ du, i ño̩ chʼololo ge̩: efu-mi ko̩ me̩, abu kʼu mʼe̩wñ ki kwʼugbo me̩ gba o̩wo̩ E̩pafrodaitus, e̩kpo e̩rinyo̩ i che, e̩wñ iche̩bo̩ ki nyo̩-egba i che, i cherʼO̩jo̩ e̩do̩."
PHP,4,19,O̩jo̩ e-mi la ache kʼe̩wñ kʼeku-wñ aku me̩ ki jo̩ kpa ñwu me̩ teju alu kʼanana-wñ de̩ ef ojima efu Kraist Jisus.
PHP,4,20,"Ojima ki chʼe-O̩jo̩ kʼi ño̩ chʼAta-wa ogbegbele̩ nyile̩wa, ami."
PHP,4,21,Me̩ fʼabo kiafo̩ efu Kraist Jisus gwa okoke du. Amo̩maye ku ma jʼugbo mi agwa me̩.
PHP,4,22,"Abo kiafo̩ du agwa me̩, oñ e-abo ku ma jʼef unyi Sisa toji."
PHP,4,23,Ufe̩de̩nyo̩ e-Ondu Jisus Kraist ki dʼugbo afu-me̩.
COL,1,1,"Po̩l, e̩nukpuche̩ Kraist Jisus lef edʼO̩jo̩ e̩do̩ ki dʼO̩jo̩ e̩do̩, kpai Timoti, o̩maye-wa,"
COL,1,2,tugbo abo kiafo̩ ku ma chʼamo̩maye ku ma chubi Ondu efu Kraist ku ma jo̩ Ko̩lo̩se: Ufe̩de̩nyo̩ kpai ure̩do̩ kwugbo O̩jo̩ Ata-wa ki dʼugbo me̩.
COL,1,3,"A agwʼO̩jo̩, Ata Ondu-wa Jisus Kraist, e̩gba du kʼa rodubʼo̩ todu me̩,"
COL,1,4,"abu kʼa gbʼinabali e̩do̩-ekono-me̩ efu Kraisti Jisusi, kpai inabali ufe̩do̩ ku me̩ ne̩ fe̩do̩ abo kiafo̩ du,"
COL,1,5,"todu e̩wñ ukibeno ku ma du ne ñwu me̩ efojale, owñ chʼe-ku me̩ gbʼinabali-wñ tane̩ ef o̩la ochochi e-Uche̩nyo̩"
COL,1,6,"kʼi wʼugbo me̩ alu kʼi ño̩ dʼugbo du ile̩ kʼi la nʼe̩ro aro. I naya nyo̩gba, alu kʼi te̩tache ef ume̩ akwʼo̩jo̩ ku me̩ fʼu gbo̩ ku me̩ laño̩ fʼufe̩de̩nyo̩ e-O̩jo̩ ef ochochi ma ogbolo,"
COL,1,7,"alu ku me̩ ko̩che̩ ugbo Ipafras, e̩nufe̩do̩ kʼa kpʼowñ chʼadu, kʼi ño̩ chʼache e̩wñ e-Kraisti kʼi achʼubi-wñ todu me̩."
COL,1,8,I laño̩ je̩ ñw a ma ufe̩do̩-me̩ ef Afu ge̩.
COL,1,9,"Lef e-le̩, akwʼo̩jo̩ kʼa gbo̩, awa ño̩ we echadua todu me̩ n. A la abiʼi ebi todu kʼema e̩wñ ki dʼowñ e̩do̩ o̩gbolo ki che̩ko̩ ef ume̩, ef ibe kpai oji e̩wñ e-afu du ema,"
COL,1,10,"kʼame̩ ki tale nyo̩nyo̩ bʼOndu jo̩ ku me̩ rʼowñ eju chaka, ku me̩ nʼe̩ro aro ef uko̩lo̩ ki nyo̩ du, ku me̩ la ya nyʼo̩gba ef O̩jo̩ ema o̩gbolo."
COL,1,11,"I ki dʼukpahiu ñwu me̩ ef ukpahiu du, teju ugbiti e-ojima-wñ ku me̩ ki fe̩do̩ lichi alu du, ku me̩ laño̩ fe̩do̩ je̩ kpai uyo̩."
COL,1,12,Me̩ nagwa Ata kʼi je̩ ñw a bʼukpe̩ e̩wñ ogu e-abo kiafo̩ jo̩ ef ugane̩.
COL,1,13,"Owñ le̩ mʼuwa gba kwef o̩da e̩chubi, oñ i mʼuwa ko rʼef ojane̩ e-O̩ma ufe̩do̩-wñ;"
COL,1,14,"e-kʼawa nʼulone̩tane̩ ef uwñ, owñ chʼeto̩no̩ ku ma tʼadure-wa no̩ le̩."
COL,1,15,"Owñ le̩ dʼalu kʼO̩jo̩ e-kʼeju ma li n de̩ hie̩hie̩, udago-wñ chʼo̩mo̩gba ugbo e̩wñ du kʼO̩jo̩ nyi;"
COL,1,16,"todu ef uwñ ma nyi e̩wñ du, tʼe-efojale kpai e-ane̩-ile̩-i, tʼe̩wñ kʼeju li, tʼe̩wñ kʼeju ma li n, dagba i chʼede, dagba i chʼodu-eche, dagba i chʼagboji-eche, dagba i chʼo̩da-ene̩; ma nyi e̩wñ du lef uwñ kpʼutod uwñ."
COL,1,17,"Owñ la dʼo̩gba e̩wñ du, e̩wñ du la chefama te̩ ef uwñ."
COL,1,18,"Owñ la chʼoji año̩la, kʼi chʼujeju abudo̩-wñ. Owñ chʼuchane̩, i chʼo̩mo̩gba kwef abo ki ku: todu kʼowñ ki mud e̩ne̩ ki tʼo̩gba ef e̩wñ du."
COL,1,19,"Todu, i rʼO̩jo̩ e̩do̩ kʼe̩wñ ukefu le̩ du kʼi dodo ef uwñ,"
COL,1,20,"kʼi la fʼe̩wñ du ño̩ru ñw o̩la-wñ lef uwñ, dagba i chʼe̩wñ ane̩-ile̩-i, dagba i chʼe̩wñ efojale abu kʼi fʼure̩do̩ che lef uwñ lef e̩bie̩ oli-uku-wñ."
COL,1,21,"Oñ ame̩, dagba me̩ te̩tachʼabo e̩ne̩ omune̩ akwoubi ku me̩ laño̩ chʼame̩nebi ef ibe-me̩ ef uko̩lo̩ bibi-me̩ le,"
COL,1,22,"i fʼume̩ ño̩ru ef año̩la e-o̩re̩la-wñ lef uku fa-i me̩, kʼi che ku me̩ fo̩ ku me̩ we enʼe̩kpabie̩ o̩la, ki la we enʼugbo du ku ma do̩ me̩ ajo̩, kʼi mʼume̩ ko jo̩ o̩gba-wñ."
COL,1,23,"Iche̩wñ kʼame̩ jʼef e̩do̩-e̩ko̩no alo waa, kʼe̩re̩-me̩ dʼane̩, kʼofe-me̩ chemane̩, ku me̩ ma jʼachi wʼubi bʼibe e̩kono Uche̩nyo̩ ku me̩ gbo̩ le̩ te̩ n, owñ chʼe-ku ma fʼakoya-wñ ta ugbo du kʼO̩jo̩ nyi o̩gane̩ efojale, e-kʼomi, Po̩l, mud ache e̩wñ ñw one̩ ef uwñ."
COL,1,24,"Fa-i nayo̩ ef iwo̩ kʼu nali todu me̩, oñ nache kʼo̩bata Kraisti ki bo̩ ki jo̩ kpa ef o̩re̩la-mi todu año̩la-wñ, owñ chʼujeju abudo̩ Ondu,"
COL,1,25,"e-kʼomi mud ache e̩wñ ñw u teju igede e-O̩jo̩ ku ma du ñwu mi kʼu nade todu me̩, kʼo̩lO̩jo̩ ki jo̩ kpa."
COL,1,26,"Owñ chʼafili ki te̩tamaja o̩kpanachi o̩kpanachi kpai o̩gba nʼo̩gba akwoubi le̩, ku ma muda dʼu tejugede ñw abo-wñ kiafo̩ fa-i me̩."
COL,1,27,"Oñ i dʼO̩jo̩ e̩do̩ kʼi je̩ ñw abo le̩ ma e̩wñ ki chʼunana ojima afili-i ef abo uche̩ichi, kʼafili kʼa ka-i che Kraisti ef ume̩, kʼowñ chʼukibeno ojima le̩."
COL,1,28,"Uche̩-wñ oñ a aje̩ rʼamone̩, a adʼibe ñw e̩ne̩ du, a la nʼofili du ako̩ e̩ne̩ du todu kʼa ki kʼe̩ne̩ du jo̩ kʼi chʼo̩kone̩ efu Kraist."
COL,1,29,Todu e-le̩ ge̩ oñ nafejugbiti achʼakanya teju alu kʼe̩ne̩ kʼi achʼuko̩lo̩ ef umi ef ukpahiu achʼuko̩lo̩-wñ.
COL,2,1,"Todu i dʼumi e̩do̩ ku me̩ ma alu kʼu nafejugbiti tabale todu me̩ kpai tod abo ku ma jo̩ Leode̩sia, kpai tod aluka one̩ du ku ma ma li eju-mi ef o̩re̩la ta n,"
COL,2,2,"todu kʼe̩do̩-ma ki gbo̩, ku ma ki gamʼomune̩ ef ufe̩do̩, ku ma ki ño̩ tef e̩wñ unana du kʼi jʼef oji e̩wñ ema gbali, ku ma fʼafili O̩jo̩ ma o̩gbolo, owñ che Kraist,"
COL,2,3,e̩wñ akoko e-ibe kpai e̩wñ ema du maja jʼef uwñ.
COL,2,4,"U kʼe-le todu kʼe̩ne̩ du ki we̩ e̩nʼo̩la ibe eka e̩te̩le̩ gba me̩ ibe tinyo̩,"
COL,2,5,"todu dagba u ma dʼane̩ ef o̩re̩la n, u muda dʼugbo me̩, ef afu-mi ayo̩ abu kʼu nali alu ku me̩ tala jo̩ iko iko kpai alu kʼe̩do̩-ekono-me̩ chemane̩ efu Kraisti."
COL,2,6,"Todule̩ alu ku me̩ mu Kraist Jisus Ondu gba le̩, me̩ natale ef uwñ,"
COL,2,7,"abu ku me̩ tʼili mʼane̩ ku ma la fʼume̩ ne ef uwñ kʼe̩re̩-me̩ la chelonyane̩ ef e̩do̩-ekono-me̩, alu ku ma ko̩ me̩ le̩, ugwa egwa-me̩ ki chʼololo."
COL,2,8,"Me̩ nago tode̩gba kʼe̩ne̩ du do̩mo̩ kʼi ane̩ eju ene̩ kpai o̩gwo̩ ofofo, ki teju e̩wñ-o̩gu amone̩, lo̩na e̩wñ-uko̩che̩ ile̩-i, kʼi ma la lo̩na Kraist in ko me̩ chʼe̩wñ akpa."
COL,2,9,"Todu ukefu onugo O̩jo̩ du dodo ef uwñ ef año̩la,"
COL,2,10,ame̩ laño̩ che̩ko̩ ef uwñ kʼowñ le̩ chʼoji e̩wñ uto̩gba kpai o̩da du.
COL,2,11,"Ef uwñ le̩ ma laño̩ fʼume̩ e̩pi da ef año̩la e-o̩re̩la ekojane̩, ef e̩pi-eda e-Kraist; e-le̩ chʼe̩pi kʼo̩wo̩ one̩ ada de̩ n."
COL,2,12,Ma fʼume̩ ji kpai owñ efu baptism; ma ño̩ du me̩ kwane̩ kpai owñ ef e-le̩ lef e̩do̩ ku me̩ konʼuko̩lo̩ kʼO̩jo̩ che kʼi du owñ kwane̩ kwef abo ki ku.
COL,2,13,"Oñ ame̩ ku me̩ leku te̩ ñw uñwanane̩-me̩ kpai e̩pi odukulu-me̩ e-o̩re̩la, i che ku me̩ bʼo̩ nʼiñmi i mʼuñwanane̩-wa chaka ko chʼuwa ele ufe̩de̩nyo̩."
COL,2,14,"I fʼorubutu kʼo̩wo̩ ko̩ chʼagwunyu wa le̩ kpalu, owñ chʼuko̩ kʼi te̩ ki kobʼuwa le̩; i la mʼe-le̩ du kwʼalumeji, i mʼu du kaba manyʼoli uku-wñ."
COL,2,15,"I mʼame̩nuto̩gba kpai abo̩da gwo̩ kwʼo̩la-wñ, oñ i mʼuma ko nye̩ña ejugede pee. I kwochiya ogu bʼuma ma ef oli uku-wñ."
COL,2,16,Todule̩ e̩ne̩ du kʼi chakajo̩-me̩ ef e̩wñ ku me̩ je̩ abe̩k ef e̩wñ ku me̩ ñmo̩ abe̩k ef uje̩wñ uyo̩ abe̩k ugbo o̩la ochu ki ane̩ etito̩ abe̩k ugbo o̩la o̩jo̩ uñmi n.
COL,2,17,E̩wñ kʼa ka-i du chʼojiji e̩wñ ki ache ki wa; onugo e̩wñ le̩ muda chʼe-Kraisti.
COL,2,18,"Me̩ ki je̩ ñw e̩ne̩ du nʼe̩wñ udʼe̩ e̩do̩ ef o̩la-ehiwane̩ kpai ucholo amonuche̩ eche ñwa me̩ go kʼi kpʼume̩ uloko ene̩ chi n. O̩la-wñ i adu tunyʼaye kʼi aye ofo le̩, ibe e-o̩re̩la-wñ aje̩ ñw u bukpatʼo̩la-wñ;"
COL,2,19,"i la agwonyʼoji n, e-kʼi chʼe̩te̩ año̩la du, kʼi agbʼuje̩wñ lef iko kpai ili, kʼi fʼu gamʼomune̩ le̩, i nʼeyanyo̩gba e-O̩jo̩ aya nyo̩gba."
COL,2,20,"Iche̩wñ ku me̩ bo̩ Kraisti ku kwo bʼe̩wñ uchane̩ uko̩che̩ ile̩-i te̩, e̩wñ chi ku me̩ dʼo̩la-me̩ tef o̩lowu dabe̩ne̩ ku me̩ deju jʼile̩-i?"
COL,2,21,"Me̩ ki dʼo̩wo̩ kadʼo n, me̩ ki dʼu kadʼalu n, me̩ ki dʼu nʼo̩wo̩ n:"
COL,2,22,"e̩wñ ku ma ka le̩ du do̩mo̩ ku ma ne̩ che e̩wñ tak i ache̩ rinyo̩, teju o̩la-uko̩ kpai uko̩-o̩la e-amone̩?"
COL,2,23,E̩wñ le̩ du nʼuwohi dabe̩ne̩ ki akʼo̩la ibe ugbo one̩ egʼe̩dʼo̩la-wñ nʼo̩la-wñ ehiwane̩ kpai echʼo̩la-wñ o̩bata achʼucholo; i muda achʼeku du ugbo ewe eche e̩wñ kʼo̩re̩la achʼe̩ño̩-wñ n.
COL,3,1,"Todule̩ iche̩wñ ku ma mʼume̩ ko kwane̩ kpai Kraist, me̩ nafeju e̩wñ ki dʼate̩, ugbo ku Kraist kʼi gugu o̩wo̩ awo̩to̩ O̩jo̩ de̩."
COL,3,2,"Ibe-me̩ ki kadʼe̩wñ ki dʼate̩, i ki kado e̩wñ oj ane̩-ile̩-i n."
COL,3,3,"Todu ame̩ leku, oñ iñmi-me̩ maja kpai Kraist ef O̩jo̩."
COL,3,4,"E̩gba du ku Kraist kʼi chʼiñmi-wa le̩ kwotejugede, e̩gbale̩ ame̩ ñʼateiugede kpai owñ ef ojima."
COL,3,5,"Todule̩ me̩ ki fʼe̩wñ año̩la-me̩ kʼi jʼoj ane̩-ile̩-i kpa ku; e̩wñ le̩ che e̩wñ abutabu, iwa, udo̩laga e̩wñ ki ma nyo̩ n, e̩ño̩ e̩wñ e̩bie̩ne̩, ejufufu, owñ chʼode eche;"
COL,3,6,lef e̩wñ le̩ oñ uwe̩do̩ O̩jo̩ awa bʼamo̩ma ku ma ko̩ egbo̩la gbo̩ oji ma.
COL,3,7,"Ame̩ tale ef e̩wñ le̩ e̩gbaʼka, owñ chʼe̩gba ku me̩ deju ef uwñ le̩."
COL,3,8,"Ama fa-i me̩ ki ño̩ kʼe̩wñ-i du rinyo̩ ge̩: owñ chʼuwe̩do̩, e̩do̩fulu, e̩bie̩ne̩ ali, echakpabie̩, kpʼo̩la-anyo̩ ki akwef alu-me̩."
COL,3,9,"Me̩ ki rʼomune̩ olemi n, abu ku me̩ mʼe̩ne̩ igbele le̩ kpai e̩wñ kʼi ache gwo̩-jane̩,"
COL,3,10,ku me̩ la mʼe̩ne̩ etito̩ e-ki achʼetito̩ alo waa tef e̩wñ ema ogbolo teju alu kʼe̩ne̩ ki nyʼi de̩ dutʼo̩la:
COL,3,11,"owñ chʼugbo ku Grik kpai Ju kpai e̩pi-eda kpai e̩pi-odukulu kpai e̩ne̩ ki aka o̩gudo̩gudo, kpai Ske̩tain, kpʼadu, kpʼo̩mone̩ ma ño̩ de̩ ge̩ n, chai Kraisti chʼo̩gbo̩dudu e̩wñ, i la dʼef e̩wñ du."
COL,3,12,"Todule̩, abu ku me̩ chʼabo kʼO̩jo̩ chi me̩, ku me̩ chʼabo kiafo, kʼi te̩tafe̩do̩ me̩, me̩ ki ko e̩do̩ ki ali one̩ eju kpai umo̩la kpai o̩la-ehiwane̩ kpai o̩chikimi kpai e̩do̩-eje̩ nyʼo̩la;"
COL,3,13,"me̩ naje̩ kpai omune̩. Iche̩wñ kʼone̩ nʼe̩ro̩la kpʼe̩ne̩ du, me̩ ki chʼufe̩de̩nyo̩ kpai o̩la-me̩. Alu kʼOndu chʼufe̩de̩nyo̩ kpʼame̩, ame̩ ki ño̩ che abe̩le̩ ge̩."
COL,3,14,Ufe̩do̩ ki bʼe̩wñ le̩ du ma; e-le̩ akʼe̩wñ le̩ ji mʼomune̩ ki mufu kpa.
COL,3,15,"Ure̩do̩ Kraisti ki la dʼef e̩do̩-me̩ kʼi dʼale, ma fʼume̩ do̩ tef e-le̩ ef año̩laʼka; me̩ ki la mud abo ku ma gwugwa."
COL,3,16,"O̩la Kraisti ki nadodo ef ume̩ nana. Me̩ ki nʼofili du akʼo̩la-me̩ o̩la, me̩ ki dʼibe ñw o̩la-me̩; me̩ nanʼeli ku ma ko̩ do̩ O̩jo̩ kpai eli e̩wñ Afu ef ufe̩de̩nyo̩ ako̩ ef e̩do̩-me̩ ñw O̩jo̩."
COL,3,17,"Oñ e̩wñ du ku me̩ che, ef o̩la eka abe̩k ef uko̩lo̩ eche, e̩wñ du ki chʼef odu Ondu Jisusi, me̩ ki nagwʼO̩jo̩ Ata ugwa lef uwñ."
COL,3,18,"Amo̩ya, me̩ ki fʼo̩la-me̩ kamuhi te̩ ñw amo̩ko̩-me̩, alu ki chʼeju-wñ ef Ondu."
COL,3,19,"Amo̩ko̩ o̩ya, me̩ ki fe̩do̩ amo̩ya-me̩, me̩ ki la nʼulukoko e̩do̩ ñwu ma n."
COL,3,20,"Amo̩ma, me̩ ki gbo̩la abo ku ma bi me̩ alu du, todu e-le̩ arʼO̩jo̩ e̩do̩ nyo̩nyo̩ ef Ondu."
COL,3,21,"Amata, me̩ ki dʼalu tʼamo̩ma-me̩ o̩la n, tode̩gba kʼo̩la-ma arido̩do̩."
COL,3,22,"Amadu, me̩ ki gbo̩la abo ku ma chʼodu-me̩ lo̩na o̩re̩la alu du; me̩ ki chʼadu eju ofo, dabe̩ne̩ kʼone̩ me̩ nyo̩ eju n; me̩ ki muda che ef e̩do̩ foo, ailo Ondu ki naba me̩:"
COL,3,23,"e̩wñ du ku me̩ che, me̩ nachuko̩lo̩ le̩ kpʼe̩do̩ʼka, dabe̩ne̩ kʼOndu me̩ che ñwu, kʼi ma chʼone̩ n;"
COL,3,24,"abu ku me̩ chema kakini, Ugbo Ondu oñ ame̩ agba e̩wñ-ogu le̩ chʼakoji-wñ; Ondu Kraist ame̩ chʼadu ñwu."
COL,3,25,"Todu e̩ne̩ ki anʼe̩wñ uji ache, uji ki che adabiwa anʼo oji: e̩nejuma du la dʼo̩ n."
COL,4,1,"Amodu one̩, me̩ nache e-ki chʼo̩kpakpa kpai e-ki chʼeju-wñ ñw amadu-me̩; abu ku me̩ chema ka kʼame̩ ño̩ nʼOndu efojale ge̩."
COL,4,2,"Me̩ gwo̩nyʼadua-eche waa, me̩ gwe̩ke̩ ef uwñ ef ugwa egwa."
COL,4,3,"Me̩ ki chadua todu wa manyu, todu kʼO̩jo̩ kʼi bi o̩na O̩la-wñ ñw a, kʼa dʼo̩la afili Kraist ka, lef e-le̩ oñ ma fʼumi ji-i;"
COL,4,4,todu kʼu mʼu dutejugede alu ki dukpe̩ kʼomi aka.
COL,4,5,"Me̩ tale ibe ibe ugbo abo ku ma jʼo̩do̩da, me̩ fʼiko-i la te̩."
COL,4,6,"Uko̩la-me̩ ki chʼef ufe̩de̩nyo̩ e̩gba du, omu ki chʼeburʼu, ku me̩ ma alu ki dukpe̩ ku me̩ dʼohi ñw e̩ne̩ne̩ne̩ne̩ okoke."
COL,4,7,"Taikikus, o̩maye-ufe̩do̩, kʼi ache e̩wñ ñw one̩, kʼi ñʼachʼubi odu-wñ, kʼowñ kpʼomi chʼadu ef Ondu, aje̩ ñwu me̩ ma alu kʼe̩wñ du de̩ ugbo mi."
COL,4,8,"Nakpʼo̩ nyʼugbo me̩-i tod e-le̩ gbage̩de̩, todu kʼame̩ ki ma alu kʼe̩wñ-wa de̩, kʼi ño̩ dʼume̩ e̩do̩ kwane̩."
COL,4,9,"One̩simus, kʼi chʼo̩maye kʼi achubi one̩ kpai e-ufe̩do̩, kʼi ño̩ chʼe̩ne̩-me̩ʼka, manyʼu o̩la. Ama le̩ aje̩ ñwu me̩ ma e̩wñ emi chaka."
COL,4,10,"Aristarkus, kʼogu ño̩ je̩ manyu mi, ñʼagwa me̩ ge̩, kpai Mark, okekele̩ Barnabas, (ame̩ gba uko̩-wñ kʼu te̩ me̩; i wʼugbo me̩ le̩ me̩ yo̩ ñw u)"
COL,4,11,"kpai Jisus ku ma dʼodu ko̩ Justus; ama jʼef abo e̩pi-e̩da; abo-i kate chʼamabʼumi chuko̩lo̩ tod ojane̩ e-O̩jo̩, ama chʼabo ku ma je̩ ñw e̩do̩-mi bo̩ lii."
COL,4,12,"Ipafras, kʼi chʼe̩ne̩-me̩ kʼi chʼadu Kraist Jisus kʼi afejugbiti todu me̩ e̩gba du ef adua-wñ, todu kʼame̩ ki mufu dago kʼe̩wñ du ki dʼO̩jo̩ e̩do̩ ki jo̩ kpa o̩la-me̩, agwa me̩."
COL,4,13,"Todu nagba owñ ibenu kakini, I nʼakanya nana ache todu me̩ kpai todu abo ku ma jo̩ Leode̩sia kpai todu abo ku ma jo̩ Hairo̩po̩lis ge̩."
COL,4,14,"Luku, obochi ku ma fe̩do̩ le̩, kpai Dimas agwa me̩."
COL,4,15,Me̩ gwa amo̩maye ku ma jo̩ Leode̩sia kpai Nimfo̩s kpai ujeju abudo̩ Ondu ki dʼef unyi-wñ.
COL,4,16,"E̩gba du ku ma la fʼo̩kalatu o̩takada-i che ñwu me̩ kpa, me̩ che ku ma ño̩ fʼo̩kalatu-wñ che ef ujeju Leode̩sia ge̩; todu kʼame̩ ki ño̩ chʼo̩kalatu e-kʼi kwo Leode̩sia ge̩."
COL,4,17,"Taku me̩ ka ñwu Arkipas kakini, E̩ nago e̩wñ eche ñw one̩ kʼe̩ mugba ef Ondu le̩, todu kʼe̩ che nyane̩."
COL,4,18,Ugwa e-mi Po̩l kpai o̩wo̩ e-mi de̩. Me̩ nadibekado eji ku ma ji mi-i. Ufe̩de̩nyo̩ ki dʼugbo me̩.
1TH,1,1,Po̩l kpai Silfano̩s kpai Timoti tʼugbo ujeju abudo̩ Ondu e-Te̩se̩lonaika ef O̩jo̩ Ata kpai Ondu Jisus Kraisti: ufe̩de̩nyo̩ kpai ure̩do̩ ki dʼugbo me̩.
1TH,1,2,"A gwa O̩jo̩ e̩gba du tod ume̩ chaka, a achʼurewa-me̩ ef adua-wa."
1TH,1,3,A kpeke chʼurewa uko̩lo̩-me̩ e-e̩do̩ ekono kpai akanya e-ufe̩do̩ ku me̩ che kpai alu ku me̩ fʼe̩do̩ lichi akibenʼOndu-wa Jisus Kraisti eju O̩jo̩-wa kpa; Ata-wa n.
1TH,1,4,"Amo̩maye, ame̩ kʼO̩jo̩ te̩tafe̩do̩, abu kʼa chema echi kʼi chi me̩,"
1TH,1,5,"todabu kʼUche̩nyo̩-wa ma wate̩ ñwu me̩ ef o̩la eka kate n, kʼi muda ño̩ wa ef ukpahiu kpai ef Afu Kiafo̩ kpai ef o̩gbali e̩do̩ nana, abu ku me̩ chema alu kʼa de̩ ef ume̩ todu me̩."
1TH,1,6,Tak ame̩ mud abo ku ma wʼuwa kpai Ondu che ku me̩ yo̩ ñw o̩la le̩ oñ me̩ gba ef o̩bata nana manyʼuyo̩ e-Afu Kiafo̩.
1TH,1,7,Todabe̩le̩ ame̩ mud e̩wñ kʼabo Masidonia kpai Akaya awo̩li-wñ.
1TH,1,8,"Todu ugbo me̩ oñ ekuku o̩la Ondu kwo dufu, i chʼoj ane̩ Masidonia kpai Akaya kate n, inabali e̩do̩ ku me̩ konʼO̩jo̩ ño̩ mukpatuka rʼugbo tʼugbo du. Todabe̩le̩ eku-wñ aku wa kʼa ki ka e̩wñ du n."
1TH,1,9,"Todu ama onugo dʼo̩la-wa ka e̩go̩ alu kʼegudu kʼa gudu wʼugbo me̩ de̩, kpai alu ku me̩ rida tʼugbo O̩jo̩ bʼode te̩ ku me̩ chʼadu ñw O̩jo̩ kʼi deju kpʼe-ogbolo;"
1TH,1,10,"ku me̩ la gugu anode O̩ma-wñ kʼi akwʼefojale wa, owñ chʼe-kʼi dʼu kwane̩ kwef abo ki ku, owñ che Jisus kʼi agba wa bʼuwe̩do̩ ki awa te̩."
1TH,2,1,"Todu, amo̩maye, ame̩ onugo chema egudu kʼa gudu wʼugbo me̩ le̩ ka kʼi chʼofofo n."
1TH,2,2,"Ama abu kʼa fʼuwa li tane̩ ku ma laño̩ fʼuwa bina kpa Filipai alu ku me̩ chema le̩, a nʼeju egbo ef O̩jo̩-wa kʼa fejugbiti nana ako̩la Uche̩nyo̩ O̩jo̩ ñwu me̩."
1TH,2,3,"Todu, ugbe̩do̩ kʼa du ñwu me̩ kwef ila n, i la kwef iwa n, i la chʼo̩gwo̩ i che n."
1TH,2,4,"I muda dabalu kʼO̩jo̩ fʼuwa ñwago kʼa nyo̩ ku ma ke̩do̩no wa ku ma dʼUche̩nyo̩ tef o̩wo̩-wa, abe̩le̩ a ako̩la; a ache dabe̩ne̩ kʼa nyʼamone̩ eju n, chai O̩jo̩ kʼi añwʼe̩do̩-wa go."
1TH,2,5,"Todu a ko̩la urinyo̩ o̩fa mama ta n, ame̩ chema e-le̩. A la nʼakpaine̩ chʼejufufu e̩wñ n, O̩jo̩ chʼe̩nibenu."
1TH,2,6,"A la tene ojima ugbo amone̩ n, i chaka chʼugbo me̩, i chaka chʼugbo abo omune̩, abu kʼa ma neke woji nʼume̩ ukpe̩ kʼa chʼame̩nukpuche̩ Kraisti."
1TH,2,7,"A muda de̩ yo̩o̩ alumeji-me̩, dabe̩ne̩ kʼa chʼonobule̩ kʼi anʼe̩ma kʼi adejutʼo̩ma-wñ onugo."
1TH,2,8,"Abe̩le̩ abu ku me̩ che̩mu wa e̩do̩ tabale i rʼuwa e̩do̩ kʼa dʼUche̩nyo̩ O̩jo̩ kate ñwu me̩ n, chai onugo e-wa manyʼu ge̩, todabu ku me̩ mud ame̩nufe̩do̩-wa."
1TH,2,9,"Todu ame̩ rewa akanya-wa kpʼo̩bata uko̩lo̩-wa, amo̩maye, abu kʼa chʼuko̩lo̩ odu kpʼo̩ro̩ka kʼa we edʼadu nʼe̩ne̩ du ef ume̩ oji, oñ a fʼakoya Uche̩nyo̩ O̩jo̩ ta ñwu me̩."
1TH,2,10,"Ame̩ chʼame̩nibenu kpʼO̩jo̩, alu kʼa de̩ ugbo ame̩ ku me̩ ke̩do̩no, alu kʼa chʼefe̩, kʼa chʼo̩kpakpa, kʼa ma nʼuchalu n."
1TH,2,11,"Ame̩ ño̩ chema alu kʼa che kpʼe̩ne̩ne̩ne̩ne̩-me̩ okoke alu kʼata ache kpʼamo̩ma-wñ onugo, kʼa dʼugbe̩do̩ ñwu me̩, a la nyʼume̩ e̩do̩, oñ a gbibenu,"
1TH,2,12,todu kʼame̩ ki tale nyo̩nyo̩ bʼO̩jo̩ kʼi ado̩ me̩ tʼojane̩-wñ kpʼojima-wñ jo̩.
1TH,2,13,"Oñ lef e-le̩ a ño̩ gwʼO̩jo̩ o̩ko̩ko̩lo̩, ka kʼabu ku me̩ mʼo̩lO̩jo̩ ku me̩ gbo̩ ugbo wa le̩ gba, me̩ yo̩ ñw u dabe̩ne̩ kʼi chʼo̩la amone̩ n, chai alu ki de̩ ochochi, kʼi chʼo̩lO̩jo̩, kʼi laño̩ dʼef ame̩ ku me̩ ke̩do̩no achʼuko̩lo̩-wñ."
1TH,2,14,"Todu, amo̩maye, ame̩ mud abu ku ma wʼujeju ujeju abudo̩ O̩jo̩ ku ma jo̩ Judia efu Kraisti Jisus che, todabu kʼame̩ ño̩ li uwa ugbo abo ichi-me̩ onugo alu kʼama le̩ li ugbo amaJu,"
1TH,2,15,"ku ma fʼOndu Jisus kpai amakache̩ kpa ku ma ño̩ fʼuwa ne dufu; ma la nyo̩ O̩jo̩ eju n, ma laño̩ chʼe̩nuja amone̩ du."
1TH,2,16,Ma jʼagbʼo̩na nyʼuwa kʼa we o̩la ki ajadu abo uche̩ichi eka ñw uma; todu ku ma gbʼadure-ma nyʼu e̩gba du ki jo̩ kpa. Uwe̩do̩ le̩ muda lewa bʼuma ma tʼukpoji me̩.
1TH,2,17,"Ama, amo̩maye, abu kʼa chedaru bʼume̩ te̩ iko re-i, e-eju ede i che, i chʼe-e̩do̩ n, a chʼe̩do̩chacha ololo tule todu kʼa li eju-me̩, e̩ño̩-wñ che wa nana."
1TH,2,18,"Todule̩ oñ i dʼuwa e̩do̩ kʼa wʼugbo me̩ onu meji ñw e̩ta, owñ chʼomi Po̩l, Setan muda kpʼo̩na nyʼuwa."
1TH,2,19,Todu e̩wñ chʼukibeno-wa kpai uyo̩-wa kpai uloko kʼa dʼu buba o̩gba Ondu-wa Jisus ef ewa-wñ? I chʼame̩ n?
1TH,2,20,Todu ame̩ chʼojima-wa kpai uyo̩-wa.
1TH,3,1,"Todule̩ abu kʼa ma neke ño̩ gba nyʼe̩do̩ ge̩ n, i rʼuwa e̩do̩ ku ma tʼuwa kate no̩ jʼAte̩ns,"
1TH,3,2,"oñ a fu Timoti, o̩maye-wa kpʼe̩ne̩ kʼawa kpʼowñ achʼuko̩lo̩ O̩jo̩ ef Uche̩nyo̩ Kraisti, kpe̩ wa kʼi fʼume̩ e̩re̩ lonyane̩, kʼi laño̩ dʼugbe̩do̩ ñwu me̩ ef e̩do̩ ekono-me̩,"
1TH,3,3,kʼo̩bata-i ki we emi e̩ne̩ du ejo. Todu ame̩ onugo chema ka kʼe-le̩ ma ko wa jo̩ ñw u.
1TH,3,4,"Todu e̩gba kʼa jʼugbo me̩ le̩ a ka ñwu me̩ tane̩ ka kʼama ache ku ma che wa o̩bata me̩, alu kʼi wache kʼame̩ la ma le̩."
1TH,3,5,"Lef e-le̩ abu kʼomi ma neke ño̩ gba nyʼe̩do̩ ge̩ n, u fʼone̩ kpe̩ wa kʼu ma e̩do̩ e̩kono-me̩, tode̩gba kʼajone̩ma le̩ ma fʼume̩ jama tak akanya uko̩lo̩-wa ma mud ofofo."
1TH,3,6,"Ama fa-i abu ku Timoti kwʼugbo me̩ wʼugbo wa-i, kʼi la fʼuche̩nyo̩ e-e̩do̩ ekono kpʼufe̩do̩-me̩ kpʼalu ku me̩ nʼurewa-wa ki nyo̩ ache e̩gba du, ku me̩ la ñeju eli wa alu kʼa ñeju e-me̩, je̩ rʼuwa,"
1TH,3,7,"lef e-le̩ amo̩maye, a nʼugbe̩do̩ lef e̩do̩ ekono e-me̩ ugbo o̩pe̩cha kpʼo̩bata-wa chaka."
1TH,3,8,"Todu iche̩wñ kʼe̩re̩-me̩ mane̩ ef Ondu dee, mak a deju fai me̩."
1TH,3,9,Todu ugwa e̩wñ oñ a neke dabi du ñw O̩jo̩ todu me̩ noji uyo̩ du kʼa ayo̩ lef ume̩ eju O̩jo̩-wa?
1TH,3,10,"Odu kpʼo̩ro̩ka a abiebi ololo ololo todu kʼa li eju-me̩, kʼa fʼe̩wñ ki nyaru ef e̩do̩ ekono-me̩ hiu tʼeju-wñ."
1TH,3,11,Oñ O̩jo̩ onugo kpʼAta-wa kpʼOndu-wa Jisus ki che kʼo̩na-wa ki te̩ tʼugbo me̩ kpaala.
1TH,3,12,"Ondu ki la che kʼufe̩do̩-me̩ ki chʼololo ki kpo̩rʼane̩ ñw omune̩ kpai e̩ne̩ du, alu kʼa ño̩ che kpʼame̩ ge̩,"
1TH,3,13,todu kʼi fʼe̩do̩-me̩ lonyane̩ kʼe̩fo̩-wñ ki we enʼuchalu eju O̩jo̩ kpʼAta-wa ef ewa Ondu-wa Jisus manyʼabo-wñ kiafo̩ chaka.
1TH,4,1,"Todule̩, amo̩maye, i chʼe-e̩wñ kibo̩, a bi me̩, a laño̩ dʼugbe̩do̩ ñwu me̩ ef Ondu Jisus, todu kʼalu ku me̩ gba abʼi dukpe̩ ku me̩ atale ku me̩ nyo̩ O̩jo̩ eju ugbo wa le̩, owñ chʼalu ku me̩ tale le̩, todu kʼame̩ ki che tule ololo."
1TH,4,2,Todu ame̩ chema e̩wñ kʼa ñwa ñwu me̩ lef Ondu Jisus.
1TH,4,3,"Todu e̩wñ ki dʼO̩jo̩ e̩do̩ de̩, owñ che kʼame̩ ki nafo̩, ku me̩ fʼo̩wo̩ mʼo̩la ne̩ bʼe̩wñ abutabu eche te̩,"
1TH,4,4,"kʼe̩ne̩ne̩ne̩ne̩-me̩ ki ma alu kʼi ane̩ o̩ya e-wñ onugo ef efo̩ kpʼojima,"
1TH,4,5,"i ki we echʼef udo̩laga e-e̩ño̩ e̩wñ eche alu kʼabo uche̩ichi ku ma ma mʼO̩jo̩ n ache le̩,"
1TH,4,6,"kʼe̩ne̩ du ki we edaba kʼi chʼo̩maye-wñ uji ef e̩wñ-i, todabu kʼOndu chʼanache̩ ugbo e̩wñ-i chaka, alu kʼa ka ñwu me̩ tane̩ le̩, kʼa laño̩ gbibenu-wñ nyo̩nyo̩."
1TH,4,7,"Todu O̩jo̩ do̩ wa tod iwa n, chai ef efo̩."
1TH,4,8,"Todu e-le̩, e̩ne̩ kʼi adʼo̩la-i rʼibe̩te̩, i chʼone̩ i dʼo̩ rʼibe̩te̩ n, chai O̩jo̩ kʼi adʼAfu-wñ Kiafo̩ ñwu me̩ oñ i dʼo̩ rʼibe̩te̩ le̩."
1TH,4,9,"I la chʼeche̩do̩ o̩maye, eku-wñ aku me̩ kʼu nakʼo̩takada-wñ ru me̩ n, todu O̩jo̩ kʼame̩ onugo ku me̩ fe̩do̩ omune̩."
1TH,4,10,"Todu abe̩le̩ oñ me̩ ache ñw amo̩maye chaka ugbo du ane̩ Masidonia. A muda dʼugbe̩do̩ ñwu me̩, amo̩maye, ku me̩ che tule ololo,"
1TH,4,11,"egu chi ki chʼojima ku me̩ che̩do̩-wñ le̩; ku me̩ najʼef e̩wñ e-me̩ onugo ache, ku me̩ ki la nʼo̩wo̩-me̩ chʼuko̩lo̩, alu kʼa ñwa ñwu me̩ le̩;"
1TH,4,12,"todu kʼame̩ ki tale e̩te̩le̩ eju abo o̩do̩da, kʼeku e̩wñ du ki ku me̩ n."
1TH,4,13,"I la dʼuwa e̩do̩, amo̩maye, ku me̩ chʼugbodu ugbo o̩la abo ku ma mʼolu du n, tode̩gba ku me̩ chʼe̩do̩dudu dab abo ki bo̩ ku ma ma nʼukibeno n."
1TH,4,14,"Todu iche̩wñ kʼa ke̩do̩no ka ku Jisus leku, kʼi laño̩ kwane̩, abe̩le̩ ge̩ O̩jo̩ ñʼakʼabo ku ma mʼolu du lefu Jisus wa manyʼowñ."
1TH,4,15,"Todu a akʼe-i ñwu me̩ ef o̩la Ondu kakini, Awa kʼa chʼabo ki deju kʼa abo̩bo̩ nyʼe̩gba ewa Ondu, i nʼugbo du kʼa dʼabo ki mʼolu du o̩gba n."
1TH,4,16,"Todu Ondu onugo agwo̩ru kwʼefojale wa kpai udo̩ e-o̩da kpai omuko̩la agboji amonuche̩ O̩jo̩ kpai o̩kakachi O̩jo̩, tak abo ki ku efu Kraisti adabi kwane̩ ejodudu,"
1TH,4,17,ubi le̩ tak ama akʼawa kʼa deju kʼa bo̩ dinya ef akpa manyu ma kʼa de kpʼOndu ef afu-i; abe̩le̩ a la ajo̩ kpʼOndu e̩gba du.
1TH,4,18,Todule̩ me̩ nanʼo̩la-i adʼugbe̩do̩ ñw omune̩.
1TH,5,1,"I la chʼe-iko e̩wñ kpai ewo e̩wñ, amo̩maye, eku-wñ aku me̩ ku ma ko̩takada-wñ rʼume̩ n;"
1TH,5,2,"todu ame̩ onugo chema o̩bie̩ o̩bie̩ kakini, Alu kʼoji awa odu abe̩le̩ o̩jo̩ Ondu awa."
1TH,5,3,"E̩gba ku ma jʼakakini, Ure̩do̩, ane̩ bo̩ du me̩; e̩gba le̩ achigili ukpabie̩ awa bʼuma ma alu kʼefu amu onobule̩ kʼi defu, i la anʼugbo du ku ma afo̩wo̩ tane̩ n."
1TH,5,4,"I muda chʼame̩, amo̩maye, me̩ jʼef e̩chubi tak o̩jo̩ kʼa ka-i ki mu me̩ dab oji n."
1TH,5,5,Todu o̩chaka-me̩ chʼamo̩ma ugane̩ kpʼamo̩ma o̩ro̩ka. A chʼabo odu kpʼabo e̩chubi n.
1TH,5,6,"Todule̩ a ki we olu ele̩ alu kʼabo kibo̩ ale̩ le̩; a ki muda gwe̩ke̩ adide, eju-wa ki chene̩."
1TH,5,7,"Todu abo ku ma alolu, odu ma ale̩, abo kʼo̩te̩ mu ma, odu oñ i amu ma."
1TH,5,8,"Ama abu kʼa chʼabo o̩ro̩ka eju-wa ki chene̩, kʼa kʼe̩wñ ube̩do̩ma e-e̩do̩ ekono kpʼufe̩do̩ nyʼo̩la, ukata ebije-wa kʼi chʼukibeno e-ujadu."
1TH,5,9,"Todu O̩jo̩ ko wa jo̩ ñw uwe̩do̩ n, chai todu kʼa ki che kʼujadu ki mud e-wa ogbolo lef Ondu-wa Jisus Kraisti,"
1TH,5,10,"kʼi leku todu wa, todu ki dagba kʼa gwe̩ke̩ adide, dagba a lolu kʼa ki bʼowñ deju."
1TH,5,11,"Lef e-le̩ me̩ ki dʼugbe̩do̩ ñw omune̩, ku me̩ ne omune̩ nyo̩gba, alu ku me̩ jʼache le̩."
1TH,5,12,"Oñ a bi me̩, amo̩maye, me̩ ki fʼabo ku ma jʼachʼakanya ef ume̩ ku ma la tʼo̩gba ñwu me̩ ef Ondu, ku ma la ako̩ me̩ ibe ma."
1TH,5,13,Ama le̩ ki wʼume̩ eju nana tabale ef ufe̩do̩ todu uko̩lo̩-ma. Ure̩do̩ ki dʼagbagba-me̩.
1TH,5,14,"A la dʼugbe̩do̩ ñwu me̩, amo̩maye, me̩ ki ko̩ abo ku ma chʼo̩kpo̩ ibe, me̩ nanyʼabo kʼe̩do̩-ma kpabie̩ e̩do̩, gwo̩nyʼame̩ne̩gbo dago, me̩ je̩do̩ ugbo e̩ne̩ du."
1TH,5,15,"Me̩ nago tode̩gba kʼe̩ne̩ʼka adabi dʼe̩bie̩ne̩ koji e̩bie̩ne̩ ñw one̩. Me̩ muda nabʼe̩nyo̩ kpe̩re̩ kpʼomune̩, kpʼe̩ne̩ du ge̩, e̩gba du."
1TH,5,16,Me̩ nayo̩ e̩gba du.
1TH,5,17,Me̩ ki chadua o̩ko̩ko̩lo̩.
1TH,5,18,"Me̩ fʼugwa-wñ gwa ef e̩wñ du, todu e̩wñ ki dʼO̩jo̩ e̩do̩ efu Kraisti Jisus ñwu me̩ le̩ de̩."
1TH,5,19,Me̩ ki kpʼAfu lu n.
1TH,5,20,Me̩ ki chʼe̩de̩te̩ ache̩ eka n.
1TH,5,21,"Me̩ ki ñwa e̩wñ du go, ku me̩ mʼe-o̩me̩me̩le̩ ne̩ gaga."
1TH,5,22,Me̩ nahimama e̩wñ bibi alu du kʼi chaka de̩ eju.
1TH,5,23,"Oñ O̩jo̩ e-ure̩do̩ onugo ki che ku me̩ fo̩ ogbolo, kʼo̩gbo̩-me̩ du, tʼafu, tʼonugo, tʼaño̩la kʼi do̩mo̩ kʼi we enʼuchalu ef ewa Ondu-wa Jisus Kraisti."
1TH,5,24,"E̩ne̩ kʼi ado̩ me̩ chʼachubi one̩, i la ñʼache."
1TH,5,25,"Amo̩maye, me̩ ki chadua todu wa."
1TH,5,26,Me̩ ki nʼalu ekalu kiafo̩ fʼamo̩maye chaka gwa.
1TH,5,27,Ondu nago̩ nʼume̩ ku me̩ fʼo̩kalatu o̩takada-i che ñw amo̩maye kiafo̩ chaka.
1TH,5,28,Ufe̩de̩nyo̩ Ondu-wa Jisus Kraisti ki dʼugbo me̩.
2TH,1,1,"Po̩l kpai Silfano̩s kpai Timoti tʼugbo ujeju abudo̩ Ondu, Te̩se̩lonaika, ef O̩jo̩ Ata-wa kpʼOndu Jisus Kraisti:"
2TH,1,2,ufe̩de̩nyo̩ kpʼure̩do̩ ki dʼugbo me̩ kwʼugbo O̩jo̩ Ata kpʼOndu Jisus Kraisti.
2TH,1,3,"I dʼuwa o̩la kʼa gwʼO̩jo̩ e̩gba du todu me̩, amo̩maye, alu ki chʼeju-wñ todabu kʼe̩do̩ ekono-me̩ aya tabale, kʼufe̩do̩ kʼe̩ne̩ne̩ne̩ne̩-me̩ okoke du ne̩ fe̩do̩ omune̩ nanyo̩gba alo waa."
2TH,1,4,"Todabe̩le̩ a dʼume̩ nʼoji ago ef ujeju ujeju abudo̩ O̩jo̩, todu e̩do̩ elichi kpʼe̩do̩ ekono-me̩ ef edoli ku ma doli me̩ du kpʼef o̩bata ku me̩ je̩do̩ ef uwñ le̩."
2TH,1,5,E-le̩ chʼujiwe ajo̩ o̩kpakpa e-O̩jo̩; todu kʼama ki lo ka kʼame̩ nyo̩ bʼojane̩ O̩jo̩ ku me̩ jʼali uwa todu-wñ le̩ jo̩:
2TH,1,6,"abu kʼi chʼe̩wñ o̩kpakpa ugbo O̩jo̩ kʼi dʼo̩bata rʼo̩me̩ ñw abo ku ma dʼo̩bata ñwu me̩,"
2TH,1,7,"kʼi taño̩ dʼuñmi ñw ame̩, ku ma dʼo̩bata ñwu me̩ le̩, manyʼawa ef ebite̩ ku ma abi Ondu Jisus te̩ kwʼefojale, manyʼamonuche̩-wñ e-ukpahiu, ef una ki ado̩go̩."
2TH,1,8,I adʼache̩ ena wa abʼabo ku ma ma mʼO̩jo̩ n kpai abo ku ma ma la gbʼo̩la Uche̩nyo̩ Ondu-wa Jisus gbo̩ n oji ma.
2TH,1,9,"Abole̩ achʼudu-wñ, owñ chʼekpabie̩ bʼeju Ondu kpʼebʼugbo ojima e-ugbiti-wñ te̩ ogbegbele̩,"
2TH,1,10,"e̩gba du kʼi lewa ku ma bʼojima mʼo̩ ef abo-wñ kiafo̩, ku ma laño̩ yaye-wñ ef abo du ku ma ke̩do̩no, o̩jo̩ e-le̩ (todabu ku me̩ dʼibenu kʼa gba ugbo me̩ le̩ rʼochochi)."
2TH,1,11,"Tod e-le̩ a ño̩ chadua todu me̩ e̩gba du, todu kʼO̩jo̩-wa ki je̩ ñwu me̩ nyo̩ bʼudo̩ ku ma do̩ me̩ jo̩, kʼi laño̩ che e̩wñ e̩nyo̩ du ki rʼe̩ e̩do̩ kpa, kpʼuko̩lo̩ e̩do̩ ekono du ef ukpahiu;"
2TH,1,12,"todu kʼama ki bʼojima mʼodu Ondu-wa Jisus ef ume̩, kpʼame̩ ef owñ ge̩, teju ufe̩de̩nyo̩ O̩jo̩-wa kpʼOndu Jisus Kraisti."
2TH,2,1,"Oñ o̩ko̩ a gba bʼume̩-i, amo̩maye, tod ewa Ondu Jisus Kraisti, kpʼewa kʼawa onugo awajo̩ ugbo-wñ le̩;"
2TH,2,2,"todu kʼame̩ ki we eje̩ ñw ibe-me̩ ki hika kpatuka, me̩ ki la dutu n, dagba o̩la lef afu wa, dagba i lef alu one̩ wa, dagba i lef o̩takada dabe̩ne̩ kʼi kwʼugbo wa wa, dabe̩ne̩ kakini, Iko o̩jo̩ e-Ondu de̩ ke."
2TH,2,3,"Me̩ ki je̩ ñw e̩ne̩ du kʼi mʼume̩ ibe da alu du kʼi chaka che n, todu chai e̩gba kʼefʼe̩re̩ ubi ro̩ le̩ lewa ejodudu, ku ma la ño̩ mʼe̩nugbite̩re̩ bite̩, owñ chʼo̩ma ulenyo̩,"
2TH,2,4,"kʼi ako̩bo̩ kʼi lañʼahi o̩la-wñ ne achagwu-nyʼe̩wñ du kʼi kʼodu O̩JO̩, abe̩k e-ku ma akpe̩do̩ru. Todabe̩le̩ i gugu ef unyi O̩jo̩ ejefu, oñ i adʼo̩la-wñ ñe̩ña ka kʼowñ chʼO̩jo̩."
2TH,2,5,"Ame̩ rewa ka kʼe̩gba kʼu dʼugbo me̩ le̩, u kʼe-le̩ ñwu me̩ n?"
2TH,2,6,"Oñ fai ame̩ chema e̩wñ kʼi amʼu ne̩ mane̩ gaga le̩, todu ku ma ki dʼowñ bite̩ iko e-wñ."
2TH,2,7,"Todu afili e-ugbite̩re̩ chane̩ echuko̩lo̩ me̩; e̩ne̩ kʼi amʼu ne̩ mane̩ le̩ muda do̩mo̩ abajo̩-i, gbogbo tak i kwo bʼalumeji te̩."
2TH,2,8,"Tak e̩gba le̩ ma abi e̩nugbite̩re̩ le̩ te̩, e-kʼOndu Jisus anʼafu alu-wñ lie̩ mane̩, kʼi ñʼanʼetejugede ewa-wñ fʼu gbogili te̩;"
2TH,2,9,"owñ le̩ kʼewa e-wñ teju uko̩lo̩ ku Setan ache ef ukpahiu kpʼujiwe kpʼuno̩ olemi ojoji du,"
2TH,2,10,"manyʼe̩wñ du kʼuji adu mʼone̩ ibe da tod abo ku ma alenyo̩, ukpe̩ ku ma ma gba ufe̩do̩ kʼi aje̩ ñwu ma fe̩do̩ ochochi todu kʼi jadu ma n."
2TH,2,11,"Oñ todu e-le̩ O̩jo̩ akpe̩ ukpahiu e̩wñ ila eche rʼuma, todu ku ma ki ke̩do̩nʼolemi;"
2TH,2,12,"todu ku ma ki kpa o̩chaka abo ku ma ma ke̩do̩nʼochochi n, kʼuji muda rʼuma e̩do̩ abi."
2TH,2,13,"I muda dʼuwa o̩la kʼa gwʼO̩jo̩ todu me̩ e̩gba du, amo̩maye kʼOndu te̩tafe̩do̩ me̩ le̩; todabu kʼO̩jo̩ chi me̩ kwʼabakwane̩ ku me̩ tef ujadu ef efo̩ e-Afu kpʼe̩do̩ ekono e-ochochi."
2TH,2,14,"Owñ chʼe-kʼi do̩ me̩ tʼef uwñ lef Uche̩nyo̩-wa, todu ku me̩ ki fʼojima Ondu-wa Jisus Kraisti ne̩ ñw o̩la-me̩."
2TH,2,15,"Todule̩, amo̩maye, me̩ dago waa, me̩ ki la gwo̩nyʼe̩wñ o̩gu kʼa ko̩ me̩ le̩, dagba i lʼef o̩la eka, dagba i lʼef o̩takada wa."
2TH,2,16,"Oñ Ondu-wa Jisus Kraisti onugo kpʼO̩jo̩ Ata-wa kʼi fe̩do̩ wa kʼi laño̩ mʼugbe̩do̩ e-ogbegbele̩ kpʼe̩wñ o̩me̩-me̩le̩ kʼa akibeno ko ñw a ef ufe̩de̩nyo̩,"
2TH,2,17,owñ le̩ ki nadʼe̩do̩ e̩gbo ñwu me̩ kʼi laño̩ hi ume̩ e̩re̩ nyane̩ ef uko̩lo̩ ki nyo̩ du kpʼef o̩la ki nyo̩ du.
2TH,3,1,"E-ki bo̩ de̩, amo̩maye, me̩ ki chadua todu wa, todu kʼo̩la Ondu ki fule, kʼi fʼojima ne̩, alu kʼi ño̩ de̩ ugbo me̩ ge̩;"
2TH,3,2,todu ku ma ki gba wa bʼame̩nebita kpʼame̩ne̩bibi o̩wo̩ te̩. Todu i chʼo̩chaka amone̩ nʼe̩do̩ ekono n.
2TH,3,3,"Ondu muda chʼachubi one̩, owñ le̩ ahi ume̩ e̩re̩ nyane̩, i lañʼade me̩ bʼe̩ne̩bibi le̩ o̩wo̩ te̩."
2TH,3,4,"E̩do̩-wa mugba ef Ondu ugbo e-me̩, ka kʼe̩wñ kʼa ñwa ñwu me̩ le̩, me̩ jʼo̩mo̩ ache, me̩ ñʼache alo waa ge̩."
2TH,3,5,Oñ Ondu ki naña e̩do̩-me̩ o̩na tef ufe̩do̩ O̩jo̩ kpai tef e̩do̩ elichi e-Kraisti ogbolo.
2TH,3,6,"A la añwa ñwu me̩-i ef odu Ondu-wa Jisus Kraisti, amo̩maye, me̩ te̩ubi bʼo̩maye du kʼi tale alala te̩, kʼi ma likpa e̩wñ o̩gu ku me̩ gba ugbo wa le̩ n."
2TH,3,7,Todu ame̩ onugo chema alu ki dukpe̩ ku me̩ wʼuwa che; todabu kʼawa ma tʼachʼalala ef ume̩ le̩ n.
2TH,3,8,A la je̩ uje̩wñ ele ofo ugbo e̩ne̩ du n; chai akanya kpʼo̩pe̩cha ki wo̩ wa oñ a che odu kpʼo̩ro̩ka kʼa we echʼadu ki anʼe̩ne̩ du ef ume̩ oji.
2TH,3,9,"I cheka kʼa nʼo̩da-wñ ni n, ama todu kʼawa ki kʼo̩la-wa chʼe̩wñ uwo̩li ñwu me̩ ku me̩ wʼuwa che."
2TH,3,10,"Todu i chaka chʼe̩gba kʼa jʼugbo me̩ le̩, a fʼe-i ñwa ñwu me̩ kakini, Iche̩wñ ki ma dʼone̩ e̩do̩ ki chuko̩lo̩ n, mak i ki we eje̩ e̩wñ."
2TH,3,11,"Todu a gbʼinabali abo iche̩ka ef ume̩ ku ma tale alala, ma chuko̩lo̩ du n, chai amagwoji ma che."
2TH,3,12,"Oñ a añwa ñw abo e̩gʼe-le̩, a lañʼadugbe̩do̩ ñwu ma ef Ondu Jisus Kraisti, todu kʼama ki gugu chii achuko̩lo̩ ku ma nʼuje̩wñ e-ma o̩toto̩la-ma ku ma je̩."
2TH,3,13,"I muda chʼame̩, amo̩maye, e̩wñ o̩me̩me̩le̩ eche ki hia me̩ n."
2TH,3,14,"I la che̩wñ kʼe̩ne̩ du ma gbʼo̩la-wa kʼi dʼef o̩takada-i gbo n, me̩ fʼeju kʼo̩ hi, todu ku me̩ ki we̩ edʼu cho̩la, todu kʼi fejutunyane̩."
2TH,3,15,"I ki muda dabe̩ne̩ kʼe̩nebi eju-me̩ n, me̩ ki muda kʼo̩ ibe dabe̩ne̩ kʼo̩maye."
2TH,3,16,Oñ Ondu ure̩do̩ onugo ki dʼure̩do̩ ñwu me̩ e̩gba du lʼo̩na tʼo̩na du. Ondu ki dʼugbo me̩ chaka.
2TH,3,17,"Ugwa e-mi Po̩l, kʼo̩wo̩-mi onugo ko̩ de̩. E-le̩ chʼujiwe-mi ef o̩takada du, abe̩le̩ nako̩."
2TH,3,18,Ufe̩de̩nyo̩ Ondu-wa Jisus Kraisti ki dʼugbo me̩ chaka.
1TI,1,1,"Po̩l, kʼi chʼe̩nukpuche̩ Kraisti Jisus alu kʼO̩jo̩ E̩najadu-wa kpai Kraisti Jisus ukibeno-wa ñwate̩,"
1TI,1,2,"tʼugbo Timoti, o̩ma-mi o̩gbo̩lo̩ ef e̩do̩ ekono:"
1TI,1,3,"Alu kʼu dʼugbe̩do̩ ñw e̩ kʼe̩ guane̩ E̩fe̩sus, abu kʼu tʼo̩na anyi Masidonia le̩, todu kʼe̩ hi abo iche̩ka le̩ owu ku ma we o̩la omune̩ ojoji ekʼone̩,"
1TI,1,4,ku ma laño̩ we enyʼalo̩ ofo ku ma lo̩ kpʼo̩la o̩gba o̩gba jeele ki ma nʼuda n le̩ eti; abʼe-le̩ anyi ili o̩la e̩gwa ofo wa tʼigede e̩wñ O̩jo̩ ede ef e̩do̩ ekono le.
1TI,1,5,"Ukpoji owu kʼu hi le̩ muda chʼufe̩do̩ ki kwʼef e̩do̩ ki fe̩, kpʼakone̩ o̩la ef e̩do̩ ki ma li e̩wñ kʼi adʼu gwunyʼuwe̩ n kpʼe̩do̩ ekono ki ma nʼakoru n."
1TI,1,6,"Abu kʼabo iche̩ka ju lʼo̩wo̩ʼka, ma muna tef o̩la o̩wai eka."
1TI,1,7,"I dʼuma e̩do̩ ku ma mud amakʼone̩ o̩lo̩da; ma moji e̩wñ ku ma ka n, ma la moji o̩la ku ma gwo̩nyu kpaka kpaka le̩ n."
1TI,1,8,"A muda ma kakini, O̩lo̩da le̩ chʼo̩me̩me̩le̩ iche̩wñ kʼone̩ dʼu che e̩wñ teju o̩lo̩da;"
1TI,1,9,"abu kʼa fʼu ma kakini, Ma dʼo̩lo̩da te̩ tod e̩no̩kpakpa n, chai tod ame̩nugbite̩re̩ kpʼame̩nugbolu kpʼabo ku ma ko̩ ekpe̩do̩rʼO̩jo̩ kpʼame̩nadure kpʼabo kʼo̩la-ma ma fe̩ n kpʼabo ku ma ma dinye̩rʼe̩wñ n kpʼabo ku ma kpa amata-ma kpʼabo ku ma kpa amiye-ma kpʼamakpone̩ ofo"
1TI,1,10,kpʼame̩nabutabu kpʼaboke̩le̩ ku ma bʼaboke̩le̩ dachi kpʼabo ku ma mʼone̩ taje̩ kpʼamaremi kpʼabo ku ma ge̩bo̩ olemi kpʼe̩wñ du ki bo̩ kʼi akobʼuko̩-o̩la o̩lafia
1TI,1,11,"ki alʼikpa Uche̩nyo̩ ojima O̩jo̩ kʼi nʼele, e-ku ma ke̩do̩no mi ku ma dʼu nyʼumi o̩wo̩ le̩."
1TI,1,12,"Egwa nagwa e̩ne̩ kʼi dʼukpahiu ñwu mi, owñ che Kraisti Jisus, Ondu-wa, todabu kʼeju-wñ omi mud e̩ne̩ ki achubi owñ oñ i mʼumi du tef e̩wñ eche ñw u;"
1TI,1,13,"dagba u chaka chʼe̩nachakpabie̩ kpʼe̩ne̩ ki adoli kpʼe̩nalachi; ma muda li mi ejumomi todabu kʼu ma ma n, uche e̩gbakʼu ma ke̩do̩no ta n;"
1TI,1,14,oñ ufe̩de̩nyo̩ Ondu-wa ño̩ nana tabale manyu e̩do̩ ekono kpai ufe̩do̩ e-ki dʼefu Kraisti Jisus.
1TI,1,15,"O̩la ku ma ke̩do̩no i che, i la nyo̩ bo̩jo̩ kʼe̩he̩ du ki gba kakini, Kraisti Jisus lewʼef ile̩-i kʼi jadu ame̩nadure; omi la chʼenejodudu efu ma:"
1TI,1,16,"ama lef e-kide̩ oñ ma li mi ejumomi, todu kʼefu mi kʼu chʼe̩nejodudu le̩ Jisus Kraisti ki dʼe̩do̩ eje̩ e-wñ chaka ñe̩ña ki mud e̩wñ uwo̩li e-abo ku ma che ku ma ke̩do̩nʼowñ tef iñmi ogbegbele̩."
1TI,1,17,"I Oñ tʼugbo Onu e-ogbegbele̩, kʼi ma nʼe̩chile̩che̩ n, e-kʼeju one̩ ma li n, kʼowñ kate chʼO̩jo̩, ubumo̩ kpai ojima ki dʼugbo owñ tʼogbegbele̩ nyile̩wa. Ami."
1TI,1,18,"O̩ma-mi, Timoti, o̩la kʼu du ka-i udu oñ nadu te̩ ñw e̩ eju ache̩ ku ma ka ugbo we̩ o̩gbo̩gba le̩, todu kʼuwe̩ ki dʼef e-le̩ aja ogu e-o̩me̩me̩le̩;"
1TI,1,19,"kʼuwe̩ ki mʼe̩do̩ ekono kpai akone̩ o̩la ki dʼef e̩do̩ ki ma nʼe̩wñ ki adu gwunyʼuwe̩ n ne̩; e-kʼabo iche̩ka mu ke̩che̩ bʼo̩la-ma te̩ amʼe̩wñ e̩do̩ ekono ko dafo,"
1TI,1,20,"Haime̩nio̩s kpai Ale̩ksanda jʼef abo le̩; oñ u mʼuma ko ñwu Setan, todu ki kʼuma o̩la ku ma we echakpabie̩."
1TI,2,1,"Todule̩ e̩wñ kʼu nadʼugbe̩do̩ ñw one̩ kʼi che ñw e̩ne̩ du ejodudu de̩ kakini, Ku ma gbo̩ko̩bo̩, ku ma chadua, ku ma chologu, ku ma ño̩ fʼugwa gwa tod amone̩ du;"
1TI,2,2,todu amonu kpʼabo du ku ma jʼef uña ki dago; todu kʼa ki jo̩ to̩ko̩o̩ ache e̩wñ yo̩o̩ kʼa akpe̩do̩rʼO̩jo̩ kʼa che e̩wñ ki nyo̩ du kʼo̩kone̩ ache.
1TI,2,3,"E-kide̩ chʼe̩wñ o̩me̩-me̩le̩, i laño̩ chʼe̩wñ ku ma jʼagba eju O̩jo̩ E̩najadu-wa,"
1TI,2,4,kʼi du owñ e̩do̩ kʼamone̩ du ki tʼujadu ku ma ño̩ lewa tef ochochi ema ogbolo.
1TI,2,5,"Todu O̩jo̩ chʼoka, e̩nagbagba O̩jo̩ kpʼamone̩ laño̩ chʼoka ge̩, owñ chʼone̩ Kraisti Jisus,"
1TI,2,6,kʼi mʼo̩la-wñ du che e̩wñ ukoji o̩me̩ todu amone̩ du; ku ma agbʼibenu-wñ iko e-wñ.
1TI,2,7,"Todu ku ma mʼumi du chʼe̩ne̩ kʼi atakoya kpai e̩nukpuche̩ le̩ de̩, (ochochi naka-i, u remi n), owñ chʼe̩ne̩ ki ako̩ abo uche̩ichi e̩wñ ef e̩do̩ ekono kpai ochochi."
1TI,2,8,"Todule̩ u chenʼeku kʼaboke̩le̩ ki nachadua ugbo du, ku ma ki kʼo̩wo̩ ki fe̩ nyʼate̩, uwe̩do̩ kpai iñwa eje̩ ki do̩ n."
1TI,2,9,"Abe̩le̩ ge̩ abobule̩ ki namʼo̩la ef e̩wñ ubo̩la ma ki chʼiko-ma manyʼeju anyo̩ kpʼibe ewane̩, i ki chʼef oji eba abe̩ kʼo̩jamalia abe̩kʼokuta akoko efufu abe̩ kʼafe̩ ki nʼoko nana n;"
1TI,2,10,chai lef uko̩io̩ ki nyo̩ eche (e-le̩ chʼeju-wñ ugbo abobule̩ ku ma ka ku ma akpe̩do̩rʼO̩jo̩).
1TI,2,11,"Onobule̩ ki nako̩che̩ yo̩o̩, o̩la-wñ ki chʼe̩kamuhite̩ chaka."
1TI,2,12,"U la je̩ kʼonobule̩ ki ko̩ abe̩kʼi chʼodu e̩ne̩ke̩le̩ n, i ki muda de̩ yo̩o̩."
1TI,2,13,"Todu ma fʼAde̩m bo ejodudu, ubile̩ taku ma bo̩ If;"
1TI,2,14,"i la chʼAde̩m ma gba ibe n, ama abu ku ma fʼonobule̩ le̩ ibe da i kwo tef ada eje̩ le̩."
1TI,2,15,"Ma muda ajadu owñ lef o̩ma ebi iche̩wñ ku ma jo̩ ef e̩do̩ ekono kpʼufe̩do̩ waa, kpai efo̩ manyʼibe ehiwane̩."
1TI,3,1,"O̩la uke̩do̩no i che kakini, Iche̩wñ kʼe̩ne̩ du afo̩ta rʼuko̩lo̩ adejute̩ mak e̩ño̩ uko̩lo̩ o̩me̩me̩le̩ i ache le̩."
1TI,3,2,"Todule̩ i dukpe̩ kʼadejute̩ kʼi chʼe̩ne̩ ki ma nʼugbo ku ma dalukado n tila; kʼi chʼe̩ne̩ke̩le̩ ki nʼonobule̩ʼka, eju-wñ chefe̩rane̩, e̩ne̩ kʼibe-wñ wane̩, e̩ne̩ kʼi ache e̩wñ tʼiko, e̩ne̩ ki ache̩do̩ ononojo, e̩ne̩ kʼi meju ekʼone̩ e̩wñ,"
1TI,3,3,"i ki chʼañmo̩te̩ n, e̩ne̩ ki ma hika kpʼone̩ igbe n, chai e̩ne̩ kʼi chʼebo̩la, e̩ne̩ ki ma chaida n, e̩ne̩ ki ma che̩ñʼo̩ko̩ n;"
1TI,3,4,"e̩ne̩ kʼi chʼe̩nuto̩gba unyi e-wñ o̩me̩me̩le̩, ali-wñ ki chʼe̩wñ kʼamo̩ma-wñ abumʼo̩ ku ma fʼo̩la-ma kamuhi te̩ ñw u."
1TI,3,5,"Iche̩wñ kʼone̩ ma ma abu kʼi ale kʼi chʼe̩nuto̩gba abo unyi e-wñ n, ab i ale kʼi afejutʼujeju abudo̩ O̩jo̩ ke?"
1TI,3,6,"I ki chʼe̩ne̩ kʼi gba o̩lO̩jo̩ etitʼetito̩ n, tode̩gba kʼi akoneju kʼi añwa tef udu Abulumone̩."
1TI,3,7,I laño̩ dukpe̩ kʼabo̩do̩da agbʼo̩ ibenu kʼowñ chʼe̩no̩me̩me̩le̩; tode̩gba kʼi añwa tef ina ebu kpai oku Abulumone̩ le̩.
1TI,3,8,"Abe̩le̩ ge̩, amache e̩wñ ñw one̩ ki nachʼabo ku ma chʼali e̩nyo̩, ku ma ma kʼalu meji n, ku ma ma chʼalu o̩te̩ wain n, e̩ne̩ ki ma jakpa o̩ko̩ n,"
1TI,3,9,kʼi mʼafili e̩do̩ ekono ne̩ kpʼakone̩ o̩la ki de̩ hiolo ef e̩do̩.
1TI,3,10,"Ama kʼi ño̩ ñwa abo-i go ejodudu ta, iche̩wñ ku ma ma nʼugbo ku ma kalu nyʼuma o̩la n, ubile̩ taku ma aje̩ ñwu ma chʼabo ku ma che e̩wñ ñw one̩."
1TI,3,11,"Abe̩le̩ i dukpe̩ kʼabobule̩ ki nʼali e̩nyo̩, ku ma ma bulumʼone̩ n, kʼeju-ma chefe̩rane̩, ku ma chʼabo ku ma chubi one̩ ef e̩wñ du."
1TI,3,12,"Amache e̩wñ ñw one̩ le̩ ki chʼo̩ko̩ onobule̩ʼka, ma ki kadʼamo̩ma-ma kpai abunyi e-ma o̩gba o̩me̩me̩le̩."
1TI,3,13,"Todu abo ku ma fʼuko̩lo̩ e̩wñ eche ñw one̩ che o̩me̩me̩le̩ fʼuña o̩me̩me̩le̩ mu ñw o̩la-ma, kpai eju e̩gbo nana ef e̩do̩ ekono e-ki dʼefu Kraisti Jisus."
1TI,3,14,O̩la e̩wñ-i nako̩ rʼuwe̩ abu kʼu kibeno ka kʼu nawʼugbo we̩ piopio;
1TI,3,15,"ama iche̩wñ kʼu kpo̩kpe̩, todu kʼuwe̩ ki ma alu ki dukpe̩ kʼone̩ ki hi ofe mane̩ ache e̩wñ ef unyi O̩jo̩ e-kʼi chʼujeju abudo̩ e-O̩jo̩ ki deju, ujeju le̩ chʼugbogaga kpai ofe emane̩ kʼochochi ne̩."
1TI,3,16,"I la nʼiñwa n, afili ekpe̩do̩rʼO̩jo̩ tabale:"
1TI,4,1,"Oñ Afu nʼo̩la le̩ pitii aka, kakini, Adiko otitala, abo iche̩ka ana tʼo̩wo̩ʼka bʼo̩la e̩do̩ ekono te̩, ma anyʼamafu ku ma da one̩ ibe kpai uko̩-o̩la e-amebili eti,"
1TI,4,2,"ef ayechi e-amaremi, kʼakone̩ o̩la ki dʼef uma che̩muna kʼi chʼuhiuko̩-ma,"
1TI,4,3,"ma fʼo̩na kpanyʼo̩ya-ene̩, ma fʼuje̩wñ iche̩ka naba, O̩jo̩ la nyi kʼabo ku ma ke̩do̩no ku ma laño̩ fʼochochi ma kʼama ki gba ku ma fʼugwa-wñ gwa."
1TI,4,4,"Todu e̩wñ du kʼO̩jo̩ nyi chʼo̩me̩me̩le̩, i la nʼe-du ku ma gba ku ma fʼugwa-wñ gwa ku ma ahiʼu tinyo̩ n;"
1TI,4,5,todu i afo̩ lef o̩lO̩jo̩ kpʼologu eche.
1TI,4,6,"E̩ kʼe̩wñ-i jʼane̩ ñw amo̩maye le̩ mak uwe̩ achʼe̩ne̩ Kraisti Jisus kʼi ache e̩wñ ñw one̩ e-ome̩me̩le̩, ku ma ne̩ o̩la e̩do̩ ekono kpʼuko̩-o̩la e-o̩me̩me̩le̩ kʼe̩ tetatʼo̩ ubi le̩ nʼe̩ gba."
1TI,4,7,"Ama alo̩ ki chʼe̩wñ o̩ja, kpʼe-kʼabobule̩ anagbo alo̩ le̩ e̩ ki ko̩ tiba; e̩ ki la che ache ño̩ che kʼo̩la-we̩ ki ma ugbo ekpe̩do̩rʼO̩jo."
1TI,4,8,"Todu ache ño̩ che kʼaño̩la ki ya chenʼile ree; ama ekpe̩do̩rʼO̩jo̩ chenʼile alu du, abu kʼi chenʼe̩wñ e-iñmi e-abajo̩-i kpai e-ki ache ki wa ku ma katane̩ ubi-wñ."
1TI,4,9,"O̩la ku ma ke̩do̩no i che, i laño̩ nyo̩ bʼe̩ne̩ du jo̩ ki agba."
1TI,4,10,"Todu e̩wñ ki chi kʼa chakanya kʼa la fʼeju gbiti-i de̩, owñ che todabu kʼa kibenʼO̩jo̩ e-ki deju, kʼi chʼE̩najadu amone̩ du, e-abo ku ma ke̩do̩no tʼoji."
1TI,4,11,E̩ ki dʼugbe̩do̩ ñwu ma kʼe̩ laño̩ ko̩ ma e̩wñ-i.
1TI,4,12,"I ki nʼugbo kʼe̩ne̩ du adʼe̩ rʼo̩che̩ke̩ne̩ ukpe̩ kʼe̩ chʼokolobia n; uwe̩ ki muda che e̩wñ kʼame̩nuke̩do̩no awo̩li owñ, owñ chʼef o̩la eka kpʼalu kʼe̩ che e̩wñ ile̩-i kpʼef ufe̩do̩ kpʼef e̩do̩ ekono kpʼef o̩yaala."
1TI,4,13,"Gbogbo wʼe̩gba kʼu lewa, e̩ namʼo̩kalatu eche ñw amone̩ kpai ugbe̩do̩ edu ñw one̩ kpai o̩la ekone̩ ne̩."
1TI,4,14,"E̩ ki che dabe̩ne̩ kʼele ufe̩de̩nyo̩ ki dʼef uwe̩ ma wʼuwe̩ eju n, owñ chʼe-ku ma du ñw e̩ lef ache̩ eka kpai o̩wo̩ kʼabogijo ko nʼuwe̩ le̩."
1TI,4,15,E̩wñ-i ki nawʼe̩ eju; e̩ ki dʼef uwñ; todu kʼenyo̩gba-we̩ ki tejugede ñw e̩ne̩ du.
1TI,4,16,"E̩ namʼo̩la-we̩ ne̩, e̩ ki ño̩ mʼuko̩ o̩la le̩ ne̩, gugu ef e̩wñ-i waa; todu eche kʼe̩ che e̩wñ-i tʼo̩la-we̩ onugo, tʼabo ku ma gbo̩ o̩la-we̩ uwe̩ ajadu."
1TI,5,1,"E̩ ki kpa ogijo alu n, ama e̩ nadʼugbe̩do̩ ñw u dabe̩ne̩ kʼata-we̩, abokolobia dabe̩ne̩ kʼamo̩maye-we̩,"
1TI,5,2,"abobule̩ ogijo dabe̩ne̩ kʼamiye-we̩, amigbe̩le̩ dabe̩ne̩ kʼamo̩maye-we̩ ef o̩yaala chaka."
1TI,5,3,E̩ ki bumo̩ amo̩yaukuo̩ko̩ ku ma chʼamo̩yaukuo̩ko̩ ogbolo.
1TI,5,4,"Iche̩wñ kʼo̩yaukuo̩ko̩ nʼamo̩ma abe̩ kʼamaaju, ama le̩ ki ko̩che̩ ejodudu ku ma ki kpe̩do̩rʼO̩jo̩ ef e̩wñ ku ma che kpai abunyi e-ma, ku ma ki ko ñw abo ku ma bi ma koji e̩nyo̩ ku ma gba; todu e-kide̩ chʼe̩wñ ku ma agba eju O̩jo̩."
1TI,5,5,"Oñ e̩ne̩ kʼi chʼo̩yaukuo̩ko̩ ogbolo kʼi ma la nʼone̩ n, mʼibe-wñ konʼO̩jo̩ me̩, i la dʼef o̩ko̩ e̩gbabʼo̩ kpʼadua echo odu kpai o̩ro̩ka."
1TI,5,6,Ama e̩ne̩ ki achile̩ ab i adeju le̩ oku one̩ i che.
1TI,5,7,E̩ ki ño̩ dʼugbe̩do̩ ñwu ma ugbo e̩wñ-i ge̩ todu ki we̩ nʼugbo ku ma dʼalu kado ma.
1TI,5,8,"I la che̩wñ kʼe̩ne̩ du ma kpʼibe e̩wñ tane̩ tod abo e-wñ n kʼe-abunyi-wñ ma tule n kʼe-ma ki chi n, mak i fʼaire̩ e̩do̩ ekono re̩ me̩, i la bie̩ne̩ tʼe̩ne̩ ki ma ke̩do̩no n le."
1TI,5,9,"Ma ki kʼodu o̩yaukuo̩ko̩ kʼo̩do̩-wñ ma jo̩ o̩gbo̩ me̩ta ta n kʼi te̩te̩chʼo̩ya o̩ko̩ okate nyʼo̩takada le̩ n,"
1TI,5,10,"uko̩lo̩-wñ o̩me̩me̩le̩ agbʼo̩ ibenu, kʼi fʼamo̩ma ne̩ gba, kʼi te̩tachojo, kʼi fʼe̩re̩ abo kiafo̩ gwe̩, kʼi mʼabo ku ma chekpama te̩ gbanyi, kʼi la tʼuko̩lo̩ e̩nyo̩ duu eche ubi."
1TI,5,11,"E̩ ki muda ko̩ ekʼodu amo̩yaukuo̩ko̩ ku ma chʼigbe̩le̩ nyʼo̩takada le̩, tode̩gba ku ma chane̩ edʼe̩re̩ ma ubi bi Kraisti te̩, ki du ma e̩do̩ ku ma nʼo̩ko̩ omune̩,"
1TI,5,12,oñ ma fʼabi je̩ todabu ku ma hi e̩do̩ ekono-ma e-ejodudu le̩ tinyo̩.
1TI,5,13,"Ma laño̩ ko̩che̩ ku ma jo̩ acho̩kpo̩ ofofo, ma tʼunyi unyi ale; i chʼejo̩ ofofo kate n, ama ma ño̩ chʼamaro̩lo̩ kpai amagwoji, ma nʼo̩la e̩wñ ki ma dukpe̩ ku ma ka n aka."
1TI,5,14,"Todule̩ u neku kʼamigbe̩le̩ anʼo̩ko̩, ku ma bi o̩ma, ku ma chʼodu unyi, ku ma ki we ebʼuña ñw e̩ne̩ ki akobʼuwa le̩ ki bina."
1TI,5,15,"Todu abo iche̩ka muna me̩, ma kwodaru Setan ubi."
1TI,5,16,"Iche̩wñ kʼonobule̩ kʼi ake̩do̩nʼo chenʼamo̩yaukuo̩ko̩, i ki gba ma nyi ku ma we edachino ujeju abudo̩ Ondu, todu kʼama ki gba abo ku ma chʼamo̩yaukuo̩ko̩ ogbolo nyi."
1TI,5,17,"Abogijo ku ma kad o̩gba o̩me̩me̩le̩ ki nabʼukpe̩ ubumo̩ meji jo̩ eju-me̩, e-abo ku ma chʼakanya ef o̩la kpai uko̩-o̩la le̩ ki toji."
1TI,5,18,"Todu o̩la o̩takada O̩jo̩ kakini, E̩ ki gʼalita tunyʼalu okuno̩ kʼi agwu o̩ka n. Kpai, E̩ne̩ ki achuko̩lo̩ chebʼome̩-wñ jo̩ ku ma ra ñw u."
1TI,5,19,"E̩ ki gba o̩la ajo̩ ku ma gwuno ogijo n, chai kʼi kwo alu amenibenu meji abe̩ kʼe̩ta."
1TI,5,20,"I chʼe-abo ku ma dure ño̩ dure e̩ dubi ma eju amone̩ du, todu kʼailo ki fʼabo ki bo̩ mu."
1TI,5,21,"Eka naka ñw e̩ pee eju O̩jo̩ kpʼeju Kraisti Jisus kpʼeju amonuche̩ e-ku ma che̩chitane̩ le̩ todu kʼuwe̩ ki fʼe-le̩ de, i ki nʼachumu ñw e̩ n, e̩ ki che e̩wñ du tʼe̩ne̩ʼka ubi tʼekeji le n."
1TI,5,22,E̩ ki kʼo̩wo̩ nʼe̩ne̩ du achigili n e̩ ki la bʼabomune̩ tuta ef adure n. Fejutʼo̩la-we̩ kʼe̩ de̩ yaala.
1TI,5,23,"E̩ ki ño̩ ñmo̩ omiofo kate ge̩ n, ama e̩ nadʼo̩te̩ wain pe̩ todu efu we̩ kpai elo ki ma lo̩ ñw e̩ n o̩gbe̩nugbe̩ le̩."
1TI,5,24,"Adure abo iche̩ka chʼo̩pee, i atʼuma o̩gba tef ajo̩, i laño̩ atʼabo kibo̩ ubi ge̩."
1TI,5,25,Abe̩le̩ uko̩lo̩ o̩me̩me̩le̩ ki chʼopee do̩mo̩; e-ki chʼojoji ma la neke dʼe̩wñ gwebo n.
1TI,6,1,"Aluka amone̩ du ku ma jʼef adu amodu-ma ki nyo̩ bʼubumo jo̩ eju-ma alu du, todu kʼamone̩ ki we echʼakpabie̩ odu O̩jo̩ kpai uko̩-o̩la-i."
1TI,6,2,"Oñ abo kʼodu-ma ake̩do̩nʼo, ama ki kerʼuma ukpe̩ ku ma chʼamo̩maye n; ama ma nachuko̩lo̩ adu ñwu ma tule, ukpe̩ kʼabo ku ma gba uko̩lo̩ e̩nyo̩ le̩ chʼame̩nuke̩do̩no kpai abo ufe̩do̩."
1TI,6,3,"Iche̩wñ kʼe̩ne̩ du ako one̩ o̩la omune̩ ojoji, kʼi ma la je̩ kpai o̩la o̩lafia n, owñ chʼo̩la Ondu-wa Jisus Kraist le̩ kpai uko̩-o̩la kʼi cheju ekpe̩do̩rʼO̩jo̩;"
1TI,6,4,"mak i fʼafu mu nyʼefu de̩, i mʼe̩wñ du n, chai o̩ga ugbo ene ete̩ kpai uja noj o̩la ki kwef alu ofo i ache le̩, e-le̩ anyʼelie̩na te̩ kpai uja eja kpai echakpabie̩ e̩wñ kpai ibe-bibi ekpe̩"
1TI,6,5,"kpʼe̩ro̩la ef amone̩ kʼibe-ma chʼe̩che̩ e-ku ma mʼochochi gba bʼuma te̩, ma do̩ ka kʼekpe̩do̩rʼO̩jo̩ chʼo̩na ile eje̩."
1TI,6,6,Ekpe̩do̩rʼO̩jo̩ manyʼe̩do̩ e̩bo̩ muda chʼile eje̩ ki nana;
1TI,6,7,"todu a ne̩ e̩wñ du wʼef ile̩ n, a la neke nʼe̩wñ du kwef uwñ alo n;"
1TI,6,8,"ama abu kʼa ne̩ e̩wñ kʼa je̩ kpai e̩wñ kʼa ko bʼo̩la ma, e-le̩ abʼuwa jo̩."
1TI,6,9,Ama abo ku ma neku echʼanana añwa tef ejama kpai oku kpai e̩ño̩ e̩wñ idada ki wewe kpai e-ki akpʼone̩ bie̩ kʼi adʼone̩ te̩ji tef ukpabie̩ kpai ulenyo̩.
1TI,6,10,"Todu eche̩do̩ o̩ko̩ chʼili e̩wñ bie̩ne̩ du; owñ chʼe-kʼabo iche̩ka fʼo̩wo̩ nadala rʼu oñ i ko ma la bʼe̩do̩ ekono te̩, i la nʼiwo̩ wewe gunyʼo̩la-ma."
1TI,6,11,"Ama uwe̩, e̩ne̩ O̩jo̩, e̩ nara bʼe̩wñ-i du te̩; oñ e̩ nabʼo̩kpakpa kpe̩re̩ kpʼekpe̩do̩rʼO̩jo̩ kpʼe̩do̩ ekono kpʼufe̩do̩ kpʼe̩do̩ elichi kpʼo̩chikimi."
1TI,6,12,"Fejugbiti kʼe̩ fʼuja e̩nyo̩ e-e̩do̩-ekono ja, e̩ nagwo̩nyʼiñmi ogbegbele̩ e-ku ma fʼe̩ do̩ tʼef uwñ, kʼe̩ la gbalu ugbalu o̩me̩me̩le̩ le̩ eju ame̩nibenu wewe."
1TI,6,13,"Nadʼugbe̩do̩ ñw e̩ eju O̩jo̩ kʼi adʼiñmi ñw e̩wñ du kpʼeju Kraist Jisus kʼi gbalu o̩me̩me̩le̩ e̩gba kʼi fʼibenu-wñ gba o̩gba Po̩ntius Pailat le̩,"
1TI,6,14,"kʼuwe̩ ki nafejute̩ uko̩ le̩ kʼi we enʼubie̩ o̩la, kʼi we enʼugbo ku ma adʼalu kadʼo, gbogbo wʼe̩gba ekwotejugede e-Ondu-wa Jisus Kraist;"
1TI,6,15,"e-kʼi adu ñe̩ña ef adiko e-wñ, owñ chʼe̩ne̩ ku ma kele owñ kpai e̩ne̩ kʼowñ kate nʼukpahiu, owñ chʼOnu amonu kpai Ondu amodu;"
1TI,6,16,"owñ kate chʼe̩ne̩ ki ma nʼuku n, unyi-wñ dʼef ugane̩ kʼone̩ ma ate̩me̩ru n; owñ chʼe̩ne̩ kʼe̩ne̩ du ma li n, ma la neke liʼu n: owñ ki nʼojima kpai ukpahiu ogbegbele̩. Ami."
1TI,6,17,"E̩ ki dʼugbe̩do̩ ñw abo ku ma chʼanana ef o̩kpanachi ki de̩ abajo̩-i ku ma ki nʼibe eke n, kʼama ki la we ekibeno ikani ikani e-e̩wñ anana, chai ku ma konʼO̩jo̩ e-kʼi akʼe̩wñ du ñw a lef anana kʼe̩do̩-wa ki bo̩;"
1TI,6,18,"ama ki chʼuko̩lo̩ e̩nyo̩, ku ma ki chʼanana ef uko̩lo̩ o̩me̩me̩le̩ e̩che, kʼo̩wo̩-ma ki chʼechi ñw one̩, ku ma ki nʼibe one̩ efamo̩la;"
1TI,6,19,"abe̩le̩ ama adʼe̩re̩ unyi o̩me̩me̩le̩ maja ñw o̩la-ma todu ejo̩gba, todu kʼama ki gwo̩nyʼe-ki chʼiñmi o̩gbo̩lo."
1TI,6,20,"O Timoti, e̩wñ ku ma du tunyʼuwe̩ o̩wo̩ le̩ e̩ nade, e̩ narida bʼekale̩ kʼo̩ja ofo aka kpʼe̩wñ ema ki akobʼe̩wñ du te̩, owñ chʼe-ku ma do̩ kʼe̩wñ ema olemi ofofo,"
1TI,6,21,owñ chʼe-kʼabo iche̩ka aka te̩ taku ma mube̩be̩ lʼo̩wo̩ʼka ugbo e̩do̩ ekono le̩.
2TI,1,1,Po̩l e̩nukpuche̩ Kraist Jisus lef edʼO̩jo̩ e̩do̩ ki dʼO̩jo̩ e̩do̩ lagbo̩ iñmi ki dʼefu Kraist Jisus ku ma kʼo̩la-wñ tane̩ le̩.
2TI,1,2,"Ufe̩do̩-e̩nyo̩ kpʼejumomi kpʼure̩do̩ kwugbo O̩jo̩ Ata kpai Kraist Jisus Ondu-wa, ki tugbo Timoti, o̩ma ufe̩do̩-mi."
2TI,1,3,"Egwa nagwa O̩jo̩ e-kʼu nache akwʼe̩gba amo̩ra-mi, kʼakone̩ o̩la kʼi dʼefu-mi ma dʼe̩wñ gunyʼumi n, alu kʼomi ma kpe̩ke erewa e̩wñ ugbo we̩ ef egbo̩ko̩ kʼu nagbo̩ko̩bʼO̩jo̩ odu kpai o̩ro̩ka n;"
2TI,1,4,"eju ache mi kʼu li uwe̩, abu kʼu cherewa omi aku-we̩ todu kʼuyo̩ ki kʼumi efu;"
2TI,1,5,"narewa e̩do̩ ekono ki ma nʼakoru n ki dʼef uwe̩ le̩; owñ chʼe-ki dʼef oukwo̩-we̩ Lois ejodudu, kpai ef iye-we̩, Yunis; e̩do̩-mi ño̩ mugba ka kʼi laño̩ dʼef uwe̩ ge̩."
2TI,1,6,Tod e-le̩ oñ narʼuwe̩ wa kʼe̩ fʼuna ele ufe̩de̩nyo̩ O̩jo̩ ki dʼef uwe̩ lef o̩wo̩ kʼomi konʼuwe̩ oji le̩ tajo̩.
2TI,1,7,Todu O̩jo̩ dʼafu e-okpo ñw a n; chai e-ukpahiu kpʼe-ufydo̩ kpʼe-ibe ewane̩.
2TI,1,8,Todule̩ e̩ ki chanyo̩ o̩la ibenu e-Ondu-wa kpai omi kʼu chʼe̩namu-wñ n: ama e̩ nabʼUche̩nyo̩ le̩ li uwa e̩bie̩ne̩ e̩bie̩ne̩ lʼo̩na ukpahiu O̩jo̩
2TI,1,9,"kʼi jadu wa, kʼi laño̩ nʼudo̩ kiafo̩ do̩ wa, lʼo̩na alu kʼuko̩lo̩ e-wa de̩ n, chai lʼo̩na ibe e-wñ kʼi ñwatane̩ kpʼufe̩do̩ e̩nyo̩ e-kʼi du ñw a efu Kraist Jisus o̩gba tak iko ogbegbele̩ chane̩,"
2TI,1,10,"fai i la mʼu du tejugede lef ukwotejugede E̩najadu-wa Kraist Jisus kʼi fʼuku gbogili te̩ i laño̩ mʼiñmi kpʼewe eche̩, ejeji-wñ, ko wʼugbo ugane̩ lef Uche̩nyo̩;"
2TI,1,11,ma dʼumi te̩ e-le̩ kʼu chʼe̩natakoya-wñ kpʼe̩nukpuche̩ kpʼakone̩wñ.
2TI,1,12,"Lef e-le̩ oñ u do̩mo̩ ali uwa e̩wñ-i ge̩. U muda chanyo̩ n, todu u chema e̩ne̩ kʼu ke̩do̩no le̩, e̩do̩-mi laño̩ mugba ka kʼi neke fʼe̩wñ-mi kʼu konyʼowñ o̩wo̩ le̩ de nyʼo̩jo̩ le̩."
2TI,1,13,E̩ ki mʼuwo̩li o̩la o̩lafia kʼe̩ gbo̩ ugbo mi le̩ ne̩ ef e̩do̩ ekono kpʼufe̩do̩ ki dʼefu Kraist Jisus.
2TI,1,14,E̩ nade e̩wñ o̩me̩me̩le̩ ku ma konyʼuwe̩ o̩wo̩ le̩ lef Afu Kiafo̩ ki adodo ef uwa le̩.
2TI,1,15,E̩ chema ka kʼabo du ku ma jʼEsia muna ubi bʼumi te̩ me̩; Faige̩lus kpai Hermagonis la jʼef uma.
2TI,1,16,"Ondu ki li abʼunyi One̩sifo̩rus ejumomi, todabu kʼowñ je̩ ñw o̩la-mi ruko o̩gbe̩, i la chanyo̩ igbaligba ku ma konyʼumi ago n,"
2TI,1,17,"e̩gba kʼi de̩ Rom i la nʼe̩do̩ chacha tejane̩ mi, tak i fʼumi li—"
2TI,1,18,"Ondu kʼi du ñw kʼi fʼejumomi li ugbo Ondu o̩jo̩ le̩, uwe̩ la chema aluka e̩wñ wewe kʼi che ñwu ma E̩fe̩sus nyo̩nyo̩."
2TI,2,1,"Todule̩, uwe̩, o̩ma-mi, e̩ ki nʼukpahiu ef ufe̩do̩-e̩nyo̩ ki dʼefu Kraist Jisus."
2TI,2,2,"Oñ e̩wñ kʼe̩ gbo̩ ugbo mi eju ame̩nibenu wewe le̩, e̩ nakonyʼabo ku ma achubi one̩ o̩wo̩, ku ma ñʼabo̩jo̩ ku ma ko̩ abo omune̩ e̩wñ ge̩."
2TI,2,3,E̩ ki ño̩ bʼumi li uwa e̩bie̩ne̩ dabe̩ne̩ kʼisoja o̩me̩me̩le̩ e-Kraist Jisus.
2TI,2,4,Isoja du ki dʼoko uko̩lo̩-wñ la añwa e̩wñ udeju ile̩-i nyʼo̩la-wñ n; todu kʼi chenyo̩ e̩ne̩ ki dʼu tef isoja eju.
2TI,2,5,I la che̩wñ kʼkʼone̩ chiya ule le̩ ma dʼuloko ñw u n chai e̩gba kʼi che teju alu ku ma ñw o̩da-wñ te̩.
2TI,2,6,I dukpe̩ kʼaluche̩ ki chʼakanya uko̩lo̩ uche̩-wñ ejodudu tak i atʼo̩wo̩ nyʼe̩wñ uche̩-wñ chuu.
2TI,2,7,E̩ nadibotʼe̩wñ kʼu naka-i; todu Ondu adʼibe ñw e̩ kʼe̩ mʼoji-wñ ef e̩wñ du.
2TI,2,8,"E̩ nadibekado Jisus Kraist kʼi kwane̩ kwef abo ki ku, ugbe̩ Defid i che alu kʼuche̩nyo̩-mi ka."
2TI,2,9,"Ef e-le̩ nali uwa e̩bie̩ne̩ gbogbo tʼoj agba dabe̩ne̩ kʼachuko̩lo̩ e̩bie̩ne̩, o̩lO̩jo̩ muda dʼoj agba n."
2TI,2,10,"Todule̩ oñ nafe̩do̩lichi ugbo e̩wñ du tod abo ku ma chi ma tane̩ le̩, todu kʼo̩wo̩-ma ki ño̩ tʼujadu e-ki dʼefu Kraist Jisus manyʼojima ogbegbele̩."
2TI,2,11,"O̩la ku ma ke̩do̩no i che kakini,"
2TI,2,12,"Iche̩wñ kʼa fe̩do̩ lichij, mak a ñʼabʼo̩ jʼonu ge̩."
2TI,2,13,"Iche̩wñ kʼa ma chubi owñ n, owñ le̩ achubi o̩la-wñ kpo."
2TI,2,14,"E̩ nare ma wa e̩wñ-i, e̩ ki ño̩ gbibenu ñwu ma kpaka eju Ondu ku ma we uja tod o̩la ki kwʼef alu ofo eja, e-ki ma nʼeku du n, chai ekʼabo ku ma gbo̩ adafo."
2TI,2,15,"E̩ nanʼe̩do̩-chacha kʼe̩ dʼo̩la-we̩ te̩ ñw O̩jo̩ kʼe̩ chʼe̩ne̩ ku ma fʼu ñwa kʼi nyo̩, kʼe̩ chʼe̩nuko̩lo̩ kʼe̩ ma nʼugbo kʼe̩ chanyo̩ n, kʼe̩ fʼo̩na o̩kpakpa da ef O̩la Ochochi."
2TI,2,16,"E̩ ki himama ekale̩ kʼo̩ja aka ofofo le̩: todu ama anyo̩gba tule ef ewe ekpe̩do̩rʼO̩jo̩,"
2TI,2,17,oñ o̩la alu-ma aya dab odumu-be̩ne̩je̩; Haime̩ruus kpai Filitus jʼef abo le̩;
2TI,2,18,"ama mube̩be̩ lʼo̩woʼka Ochochi le̩, ma ka kʼudajikwane̩ leale me̩, oñ ma jʼakʼe̩do̩ ekono abo iche̩ka adafo."
2TI,2,19,"I chaka dʼabe̩le̩ e̩re e̩wñ O̩jo̩ ki de̩ kpaka le̩ dago kpo, abu kʼi fʼuhiuko̩-i ne̩, kakini, Ondu chema abo ku ma chʼabo-wñ, kpai, Abo du ku ma dʼodu Ondu ki kwo bʼe̩wñ ki ma tʼo̩kpakpa n te̩."
2TI,2,20,"E̩wñ eku ki jʼef unyi lile la chʼe-o̩jamalia kpai ajifa kate n, chai e-oli kpai e-e̩ke̩te̩ ño̩ jʼo̩mo̩ ge̩; uche̩ka la chʼutodu e̩wñ ojima, uche̩ka la chʼutodu e̩wñ ki ma nʼojima n."
2TI,2,21,"Todule̩ iche̩wñ kʼe̩ne̩ du fʼo̩la-wñ gwe̩ hiolo bʼe-ubiane̩ le̩ te̩ mak i achʼe̩wñ eku tod e̩wñ ojima, i afo̩, kʼi anʼeku ñw odu-wñ kʼi chʼeñwo̩che te̩ tod uko̩lo̩ e̩nyo̩ du."
2TI,2,22,"Abe̩le̩ e̩ ki ra bʼe̩ño̩ e̩wñ kʼokolobia ache le̩ te̩, kʼe̩ nabʼo̩kpakpa kpʼe̩do̩ eko̩no kpʼufe̩do̩ kpʼure̩do̩ kpe̩re̩ manyʼabo ku ma do̩ Ondu udo̩ kwef e̩do̩ ki de̩hiolo."
2TI,2,23,"E̩ ki la hi alu mʼene e̩fule̩fu e-ki dab e-imo̩to̩ ki ma ko̩che̩ e̩wñ ni n, e̩ chema kʼabʼe-le̩ anyʼuja."
2TI,2,24,"I la dukpe̩ kʼadu Ondu ki we uja eja tila, kʼi che e̩wñ yo̩o̩ kpʼe̩ne̩ du, kʼi meju ekʼone̩ e̩wñ, kʼi naje̩do̩;"
2TI,2,25,"i ako̩ abo ku ma kujabʼo̩la-ma o̩la ef o̩chikimi. Ukani O̩jo̩ adu ñwu ma ku ma ribeda ku ma ki fʼochochi ma,"
2TI,2,26,"kʼama ki mʼolu ji akwʼef oku Abulumone̩, abu kʼi fʼuma mu te̩ tef e̩wñ ki du owñ e̩do̩."
2TI,3,1,"E̩ ki la fʼu ma kakini, Iko o̩jo̩ otitala iko ku ma afo̩ko̩ uja awajo̩-i."
2TI,3,2,"Todu e̩gbale̩ amone̩ ache̩do̩ o̩la-ma, ma ache̩do̩ o̩ko̩, ma abuba, ma ake, ma achakpabie̩ one̩, ma ako̩ egbʼo̩la abo ki bi ma, ma agwʼone̩ n, o̩la-ma afe̩ n,"
2TI,3,3,"abo-ma awʼuma eju n, ma achʼame̩nokolofi kpʼamabulumone̩ kpʼame̩nawulu, ma dab ame̩la ef oko, ma che̩do̩ e̩wñ ki nyo̩ n,"
2TI,3,4,"amadʼone̩ oji, ame̩-nagbulu, amakʼe̩wñ neju, ma che̩do̩ e̩wñ ki abʼuma e̩do̩ tʼalu ku ma che̩do̩ O̩jo̩ le̩;"
2TI,3,5,"ma mʼe̩go̩ alu ku ma kpe̩do̩rʼO̩jo̩ ne̩, ma muda arʼaire̩ ukpahiu-wñ. E̩ ki himama abo kide̩."
2TI,3,6,"Todu abo ku ma gwo̩ tef unyi ye̩e̩ jʼef abo le̩ ku ma la fʼabobule̩ kʼibe ma de̩ kpii e-kʼadu adure nʼuma oji te̩ mu, kʼe̩ño̩ e̩wñ ojoji ojoji wewe ane̩ ma alo,"
2TI,3,7,"ma jʼako̩che̩ e̩wñ e̩gba du, ma la neke wʼugbo ochochi ema n."
2TI,3,8,"Alu ku Jane̩s kpai Jambre̩s ko̩bo̩ Mose̩s le̩, abe̩le̩ abo-i ño̩ kobo̩ ochochi ge̩, amone̩ kʼef ibe-ma chʼe̩che̩ ma che, ma chʼabo ku ma chʼijo̩bu ugbo o̩la e̩do̩ ekono-i."
2TI,3,9,"Ma muda anyo̩gba tʼe-le̩ le ge̩ n, todu idada-ma adufu ñw e̩ne̩ du li, alu kʼe-abo meji le̩ ño̩ wate̩ ge̩."
2TI,3,10,"Uwe̩ la tʼo̩la-mi kʼu ko̩ we̩ kpʼalu kʼu tale kpʼibe ki dʼef umi kʼu tene eche kpʼe̩do̩ ekono-mi kpʼe̩do̩ kʼu je̩, kpʼufe̩do̩-mi, kpʼe̩do̩ elichi-mi"
2TI,3,11,"kpʼedoli ku ma doli mi, kpʼiwo̩-mi ubi chili chili me̩; owñ chʼe̩wñ ki ke̩re̩bʼumi Antio̩k, kpʼAiko̩nium, kpai Listra; alu kʼedoli ku ma doli mi kʼu ma kʼo̩ n de̩: Ondu la mʼumi gba kwef e-le̩ du."
2TI,3,12,Ochochi ma achʼe̩ne̩ du kʼi dʼu e̩do̩ kʼi deju ache̩wñ akpe̩do̩rʼO̩jo̩ efu Kraist Jisus o̩bata.
2TI,3,13,"Ame̩ne̩bibi kpʼamadʼo̩wo̩ yʼone̩ eju abie̩ne̩ nyʼo̩gba, ma adʼone̩ la, one̩ la ako ma la ge̩."
2TI,3,14,"I muda chʼuwe̩ e̩ ki nagugu ef e̩wñ kʼe̩ ko̩che̩, kʼe̩do̩-we̩ mugba ogbolo le̩, abu kʼe̩ chema e̩ne̩ kʼe̩ ko̩che̩ kwʼugbo-wñ"
2TI,3,15,kpai alu kʼe̩ teta ma O̩la O̩takada O̩jo̩ kʼi neke je̩ ñw e̩ nʼibe tef ujadu lef e̩do̩ ekono ki dʼefu Kraist Jisus akwʼo̩jo̩ o̩me̩kpa-we̩.
2TI,3,16,"Iñmi O̩jo̩ chʼe̩ñmiru o̩la o̩takada-wñ du, i la chenʼile ku ma du kʼone̩, ku ma du o̩la-wñ biu one̩, ku ma du owñ hi one̩ tʼo̩na, ku ma du kʼone̩ o̩la e-ki dʼef o̩kpakpa,"
2TI,3,17,"todu kʼe̩ne̩ O̩jo̩ ki mufu, todu kʼe̩wñ du o̩la-wñ ki jo̩ kpa todu uko̩lo̩ du ki che nyo̩."
2TI,4,1,"Nagbibenu ñw e̩ gbalii eju O̩jo̩ kpai Kraist Jisus e-kʼi ache kʼi kajo̩ abo ki deju kpai abo ki ku, kpai, utejugede-wñ kpai ojane̩-wñ:"
2TI,4,2,"e̩ ki fʼakoya o̩la-i ta; e̩ bʼo̩ le iko-wñ, kpai e̩gba ki ma chʼiko-wñ n; dʼu bi one̩, dejuru, dʼugbe̩do̩; e̩do̩ eje̩ kpai o̩la ekone̩ ki nʼuda n."
2TI,4,3,"Todu iko awa e̩gba kʼamone̩ ma ñʼaje̩ ku ma ko̩ ma o̩la o̩lafia n, ama abu kʼeti-ma ayo̩ ñw o̩la urinyo̩ egbo̩, ma agba amakone̩ e̩wñ jo̩ ñw o̩la-ma teju alu kʼe̩ño̩ e̩wñ ache ma;"
2TI,4,4,"taku ma arʼeti-ma da bʼochochi egbo̩ te̩, oñ ma ana tugbo alo̩ ku ma lo̩."
2TI,4,5,"Ama i chʼuwe̩, eju-we̩ ki nafe̩rane̩ ef e̩wñ du, e̩ naje̩ kpʼuwa e̩bie̩ne̩ kʼe̩ li, e̩ ki chʼuko̩lo̩ ajuche̩nyo̩, e̩wñ kʼe̩ che ñw one̩ le̩ e̩ nache rʼoji kpa."
2TI,4,6,"Todu ma chane̩ edʼumi dafo dab iche̩bo̩ omi me̩, iko ku ma tʼumi no̩ kʼu lo le̩ lewa me̩."
2TI,4,7,"U fʼuja e-o̩me̩me̩le̩ le̩ ja kpa, u fʼule-mi ra kpoji, u dejute̩ o̩la e̩do̩ ekono le̩ me̩:"
2TI,4,8,"e-ki bo̩ chʼuloko o̩kpakpa ku ma du te̩ ñwu mi le̩, owñ chʼe-kʼOndu kʼi chʼakajo̩ o̩kpakpa, adu ñwu mi o̩jo̩ le̩; i chʼomi kate i adʼu ñw u n, i adu ñw abo du ku ma fe̩do̩ utejugede-wñ."
2TI,4,9,E̩ nachʼe̩do̩ chacha kʼe̩ wʼugbo mi piopio.
2TI,4,10,"Todu Dimas hiʼumitinyo̩, abu kʼi fe̩do̩ e̩wñ o̩kpanachi e-fa-i, oñ i le tu Te̩se̩lonaika; Kre̩ske̩ns le tu Galatia, Taito̩s le tu Dalmatia."
2TI,4,11,"Luku kate dʼugbo mi. E̩ namu Mark du, kʼuwe̩ kpai owñ ki wa; todu i chʼeku ñwu mi nana ugbo e̩wñ eche ñw one̩."
2TI,4,12,U la fu Taikikus kpuche̩ nyʼE̩fe̩sus.
2TI,4,13,"E̩gba kʼe̩ wa e̩ mʼukpo afu kʼu to̩no̩ Troas ugbo Karpus le̩ kpʼibuku ki jʼo̩mo̩ ko wa, e-año̩ le̩ ki chi n."
2TI,4,14,"Ale̩ksanda, agwalo̩ ebije ikpa le̩, dʼe̩bie̩ne̩ nana ña mi; Ondu adu ñw u teju alu kʼuko̩lo̩-wñ de̩."
2TI,4,15,"Uwe̩ onugo ki fʼo̩la-we̩ de ugbo-wñ, todu i kobʼo̩la kʼa ka nana tabale."
2TI,4,16,"E̩gba kʼu fʼo̩la-mi ka ejodudu le̩, e̩ne̩ du je̩ tʼumi ubi n, o̩chaka-ma hi umi tinyo̩: O̩jo̩ ki lʼe-le̩ rʼuma n."
2TI,4,17,"Ondu muda dago kpenyu mi, oñ i dʼukpahiu ñwu mi todu kʼama ki fʼo̩la akoya le̩ ta kpa lef umi, kʼabo uche̩ichi chaka ki gbʼo̩. Oñ i mʼumi gba kwef alu idu le̩."
2TI,4,18,"Ondu agba mi bʼuko̩lo̩ bibi du te̩, i la ajadu mi tef ojane̩-wñ e-efojale: ojima ki chʼe-wñ tʼogbegbele̩ nyile̩wa. Ami."
2TI,4,19,"E̩ nagwa Priska kpai Akwila, kpai abunyi One̩sifo̩rus."
2TI,4,20,"Irasto̩s kwogugu Ko̩rint; u tu Trofimus no̩ te̩ Mailitus, i lo̩ ñw owñ n."
2TI,4,21,"E̩ nachʼe̩do̩chacha kʼe̩ wa tak uwo ki wane̩. Yubulus agwʼe̩, kpai Pude̩ns kpai Linus kpai Klaudia kpʼamo̩maye chaka."
2TI,4,22,Ondu ki dʼugbo afu-we̩. Ufe̩do̩-e̩nyo̩ ki dʼugbo-we̩.
TIT,1,1,"Po̩l, adu O̩jo̩ kʼi ño̩ chʼe̩nukpuche̩ Jisus Kraist, lʼo̩na e̩do̩-ekono e-abo kʼO̩jo̩ chi ma tane̩ kpai ochochi le̩ ema ogbolo lʼo̩na ekpe̩do̩rʼO̩jo̩,"
TIT,1,2,"noj ukibeno e-iñmi ogbegbele̩, e-kʼO̩jo̩, ki ma neke remi n, kʼo̩la-wñ tane̩ o̩gba taku ma chane̩ ekaluka o̩kpanachi o̩kpanachi;"
TIT,1,3,"i la dʼO̩la-wñ tejugede iko e-wñ ef o̩la-akoya e-ku ma ke̩do̩nʼomi ku ma du nyʼumi o̩wo̩ teju alu kʼO̩jo̩, E̩najadu-wa, ñwa te̩."
TIT,1,4,"Tugbo Taito̩s, o̩ma-mi ogbolo lʼo̩na e̩do̩-ekono kʼa tuta ef uwñ-i:"
TIT,1,5,"Todu kʼu tʼuwe̩ no̩ Krit le̩ de̩, owñ chʼutodu kʼe̩ fe̩wñ ki bo̩ te̩ru, kʼe̩ la kʼabogijo dago jo̩ ewo ewo du alu kʼomi ñwa ñw e̩."
TIT,1,6,"Iche̩wñ kʼe̩ne̩ du do̩mo̩ ki ma nʼugbo ku ma adʼalu kadʼo n, kʼi chʼe̩ne̩ke̩le̩ ki nʼonobule̩ oka, kʼi chenʼamo̩ma ku ma chʼame̩nuke̩do̩no, ki ma nʼugbo kʼamone̩ akʼalu nyʼuma ka ku ma chʼame̩nofubo̩ n, abe̩kʼame̩nugbolu n."
TIT,1,7,"Todu i dukpe̩ kʼadejute̩ ki chʼe̩ne̩ ku ma ma dʼalu kadʼo n, alu kʼadigede O̩jo̩ ade̩ tila, i achʼe̩ne̩do̩ kpako n, i achʼe̩ne̩do̩fulu n, i achʼalu o̩te̩ n, i afʼo̩ko̩ uja n, i ajakpa ile eje̩ ofo n,"
TIT,1,8,"i muda ache̩do̩ ononojo, i ache̩do̩ e̩wñ e̩nyo̩, ibe-wñ achewane̩, i achʼe̩no̩kpakpa, e̩do̩-wñ ade̩ jalii, i la ache e̩wñ gu e̩gu du n;"
TIT,1,9,"i agwo̩nyʼo̩la uke̩do̩no alu ku ma ko̩ wa le̩ kpaka, todu kʼi neke ne̩ uko̩-o̩la o̩lafia le̩ adugbe̩do̩ ñw one̩, kʼi laño̩ neke du o̩la bi abo ku ma jiñwa."
TIT,1,10,"Todu ame̩nugbolu ku ma kʼalu ofo chewewe, ma la kʼone̩ ibe ila, abo e̩pi-eda tule efu ma,"
TIT,1,11,"i dukpe̩ kʼa fʼe̩wñ bʼabo ku ma fʼo̩gbo̩dudu unyi gulo̩ le̩ alu ma; ama chʼabo ki ma dukpe̩ ku ma kʼone̩ n tila, ma kʼone̩ tod ile eje̩ ofo ku ma jakpa-wñ."
TIT,1,12,"E̩ne̩ʼka efu ma kʼi chʼakache̩ e-ma, kakini, Abo Krit chʼamaremi ogbegbele̩, ame̩la e̩bie̩ne̩ kpʼame̩nogbodala ku ma chʼachajefu ma che."
TIT,1,13,"Ibenu kʼabo le̩ gba chʼochochi. E̩wñ ki chi kʼe̩ dʼo̩la bi ma una una chʼutodu kʼama ki nʼo̩lafia ef o̩la e̩do̩-ekono,"
TIT,1,14,ku ma ki we enyʼalo̩ kʼamaJu alo̩ kpai uko̩ kʼamone̩ ku ma jʼana bʼochochi te̩ ate̩ eti.
TIT,1,15,"E̩wñ du de̩ hiolo ñw ame̩ne̩hiolo; e̩wñ du muda de̩ hiolo ugbo abo kʼe̩wñ damʼuma o̩la ku ma la ko̩ eke̩do̩no n: e̩wñʼka la damʼibe ma, kpʼakone̩o̩la ki dʼefu e̩do̩-ma me̩."
TIT,1,16,"Ma gbalu ka kʼama chema O̩jo̩; ma la nʼuko̩lo̩-ma araire̩ wñ, e̩wñ ihie̩ne̩ ma che, ma gbo̩lagbo̩ n, ma fʼuma ñwa go ka ku ma nyo̩ ef uko̩lo̩ ki nyo̩ du n."
TIT,2,1,Ama uwe̩ ki nako̩la e̩wñ ki chʼeju uko̩-o̩la o̩lafia;
TIT,2,2,"eju abogijo ki nafe̩rane̩, ama ki jʼef e̩wñ ki chʼeju-wñ ñw o̩kone̩, ibe-ma ki wane̩, ama ki nʼo̩lafia ef e̩do̩-ekono kpʼef ufe̩do̩, kpʼef e̩do̩-elichi."
TIT,2,3,"Abe̩le̩ ge̩, abobule̩ ogijo ki ño̩ jʼef udago e-ma, alu ki chʼeju-wñ ñw e̩ne̩ o̩lO̩jo̩, ama ki bulu mʼone̩ n, ama ki chʼadu o̩te̩ n, ama ki chʼama-kone̩ e̩wñ o̩me̩me̩le̩;"
TIT,2,4,"todu kʼama ki ko̩ abigbe̩le̩ ibe ku ma che̩do̩ amo̩ko̩-ma ku ma laño̩ che̩do̩ amo̩ma-ma,"
TIT,2,5,"ku ma che e̩wñ ibe ibe kʼo̩la-ma ki de̩ yaala, ama ki fejutʼunyi e-ma, ama ki chʼame̩ne̩nyo̩, ama ki fʼo̩la-ma kamu-hite̩ ñwu amo̩ko̩ e-ma todu kʼamone̩ ki we echakpabie̩ o̩lO̩jo̩:"
TIT,2,6,"e̩ dugbe̩do̩ ñw abokolobia abe̩le̩ kʼibe-ma ki wane̩,"
TIT,2,7,"e̩ namʼo̩la-we̩ ne̩ ugbo e̩wñ du kʼe̩ chʼuwo̩li uko̩lo̩ o̩me̩me̩le̩ eche; uko̩-o̩la kʼe̩ kʼone̩ ki nʼe̩che̩ n, ibe-we̩ ki chʼe-o̩kone̩;"
TIT,2,8,"o̩la-alu-we̩ ki chʼo̩la o̩lafia ku ma ma neke kpʼo̩ bie̩ n, todu kʼanyo̩ ki mu e̩ne̩ ki ako bʼe̩ abu kʼi ma li e̩wñ e̩fule̩fu ugbo we̩ kʼi aka n."
TIT,2,9,"Amadu ki nafʼo̩la-ma kamuhite̩ ñw abo ki ne̩ ma, ku ma nyo̩ ma eju ef e̩wñ du; ama ki jʼuma iñwa n;"
TIT,2,10,"ama ki la chʼo̩wo̩ kwe̩ kwe̩ n, ama ki duñe̩ña ka ku ma chubi amodu-ma alu du ef e̩wñ ki nyo̩; todu kʼama ki chʼo̩ñwe̩ nyʼuko̩-o̩la O̩jo̩, E̩najadu-wa, ef e̩wñ du."
TIT,2,11,"Todu ufe̩do̩-e̩nyo̩ e-O̩jo̩ kʼi ane̩ ujadu wa ñw e̩ne̩ du kwotejugede me̩,"
TIT,2,12,"i nʼako̩ wa, todu kʼawa ki raire̩ e̩wñ du ki ma kpe̩do̩rʼO̩jo̩ n kpai e̩ño̩ e̩wñ ile̩ e̩che, kʼa ki deju jʼef o̩kpanachi ki de̩ abajo̩-i kpai ibe ki wane̩ kpʼef o̩kpakpa kpʼekpe̩do̩rʼO̩jo̩;"
TIT,2,13,"kʼa jo̩ aneju ugbede kʼa kibeno le̩ kpʼutejugede ojima O̩jo̩ lile kpai E̩najadu-wa Kraist Jisus,"
TIT,2,14,"kʼi mʼo̩la-wñ duchele todu wa todu kʼi la wa tane̩ bʼo̩wo̩ ugbite̩re̩ du te̩, kʼi laño̩ fʼamone̩ gwe̩hiolo ñw o̩la-wñ kʼi ne̩ ma, ku ma go̩laru uko̩lo̩ o̩me̩me̩le̩."
TIT,2,15,"E̩ nanʼo̩la e̩wñ-i aka, e̩ ki ne̩ adugbe̩do̩ ñw one̩, e̩ nadu bi ma alu du ku ma ñwa ñw one̩. E̩ ki je̩ ñw e̩ne̩ du nʼibe fʼibe e-we̩ du n."
TIT,3,1,"E̩ nare ma wa ku ma fʼo̩la-ma kamuhite̩ ñw amagboji kpʼabo̩da, ku ma gbo̩lagbo̩, kʼo̩la-ma ki che̩mu tane̩ tod uko̩lo̩ ki nyo̩ du,"
TIT,3,2,"ma ki chakpabie̩ e̩ne̩ du n, ma ki chʼe̩naida n, ma ki de̩ yo̩o̩, ma ki dʼo̩chikimi du ña amone̩ du."
TIT,3,3,"Todu i ño̩ nʼe̩gba kʼawa onugo ma nʼibe n me̩, a la gbo̩lagbo̩ n, ma ko wa la, a jo̩ achʼadu e̩ño̩ e̩wñ kpʼe̩wñ ube̩do̩ ojoji ojoji, oñ a jo̩ ef e̩wñ e̩bie̩ne̩ eche kpai ule̩na, e̩wñ ulaka a che, a laño̩ nʼulaka omune̩ ache."
TIT,3,4,"Ama e̩gba kʼumo̩la kpai eche̩do̩ kʼO̩jo̩ E̩najadu-wa che̩do̩ amone̩ kwotejugede,"
TIT,3,5,"i kwʼef uko̩lo̩ eche o̩kpakpa kʼa jʼache n, chai alu kʼejumomi e-wñ de̩ oñ i jadu wa, lef egwe̩ ku ma gwe̩ wa, ebi wa etito̩ le̩, kpai eñwo̩che kʼAfu Kiafo̩ añwʼuwa che etito̩."
TIT,3,6,Owñ chʼe-kʼi dudanyʼuwa oji nana nana lefu Jisus Kraist E̩najadu-wa;
TIT,3,7,todu kʼabu kʼufe̩de̩nyo̩-wñ fʼale da ñw a kʼa ki mud abo ku ma je̩ e̩wñ ogu le̩ teju ibe ekono e-iñmi ogbegbele̩.
TIT,3,8,O̩la kʼa ake̩do̩no i che.
TIT,3,9,"e̩ ki muda dubigbʼene e̩fule̩fu kpʼo̩la o̩gba nʼo̩gba jeele, kpai aro̩, kpai uja egidi ugbo o̩lo̩da; todu abʼe-le̩ nʼile n, e̩wñ o̩wai i la che."
TIT,3,10,"E̩ne̩ ki chʼadane̩kpeju kʼe̩ kʼo̩ o̩la onuʼka, e̩ kʼo̩ onuʼkeji e̩ ki ño̩ naru ge̩ n;"
TIT,3,11,"abu kʼe̩ chema ka kʼe̩ne̩ abe̩i murida bʼo̩na te̩ me̩ e̩wñ adure i ache le, i fʼo̩la-wñ kpabi me̩."
TIT,3,12,"E̩gba du kʼu nakpe̩ Arte̩mas abe̩-ku Taikikus wʼugbo we̩, e̩ ki che̩do̩ chacha kʼe̩ wʼugbo mi Niko̩po̩lis; todu u fʼibe-mi kpe̩ ka kʼu nagugu o̩mo̩ uwo-i."
TIT,3,13,"E̩ nache̩do̩ chacha kʼe̩ fʼaihite̩ Zinas, amoli-o̩lo̩da le̩, kpai Apo̩lo̩s che ku ma nyo̩gba ule̩-ma todu kʼe̩wñ du ki ña ma n."
TIT,3,14,"Abo-wa ki ño̩ ko̩che̩ eto̩gba ef uko̩lo̩ o̩me̩me̩le̩ eche tod eku e̩wñ ki aku one̩, todu kʼama ki we erʼe̩ro n."
TIT,3,15,Amone̩ du ku ma jʼugbo mi agwʼe̩. E̩ nagwa abo ku ma che̩do̩ wa ef e̩do̩-ekono.
PHM,1,1,"Po̩l, e̩namu e-Kraist Jisus, kpai Timoti o̩maye-wa, tʼugbo Filimo̩n, e̩nufe̩do̩-wa kʼi abʼawa chʼuko̩lo̩,"
PHM,1,2,"kpai Afia, o̩maye-wa e-onobule̩, kpai Archipus kʼowñ kpai awa chʼiso̩ja, kpai ujeju abudo̩ Ondu ki dʼef unyi-we̩:"
PHM,1,3,"Ufede̩nyo̩ ki dʼugbo me̩ kpai ure̩do̩, kwugbo O̩jo̩ Ata-wa kpai Ondu Jisus Kraist."
PHM,1,4,"Nagwa O̩jo̩-mi ugwa e̩gbadu, nachʼurewa-we̩ ef adua-mi,"
PHM,1,5,"abu kʼu gbʼinabali ufe̩do̩-we̩ kpai e̩do̩-ekono kʼe̩ ne̩ ugbo Ondu Jisus kpai ugbo abo kiafo̩ chaka,"
PHM,1,6,"todu kʼuta e̩do̩-ekono kʼe̩ ta ki nachuko̩lo̩ ef e̩wñ ki nyo̩ du ki dʼefu wa ema, todu Kraist."
PHM,1,7,"Todu u nʼuyo̩ kpʼugbe̩do̩ nana noji ufe̩do̩-we̩, todabu kʼe̩do̩ abo kiafo̩ te̩taruko lef uwe̩, o̩maye-mi."
PHM,1,8,"Todule̩, dagba u chaka nʼeju e̩gbo du efu Kraist kʼu ñwa ñw e̩, e-ki chʼeju-wñ,"
PHM,1,9,"ama todu ufe̩do̩ e̩dugbe̩do̩ nadʼugbe̩do̩ ñw e̩, (abu kʼu de̩ alu ku Po̩l ogijo-i de̩, fa-i u laño̩ chʼe̩namu e-Kraist Jisus ge̩),"
PHM,1,10,"nagbo̩ko̩bʼe̩ tod o̩ma-mi kʼu bi ef amu-mi, owñ chʼOne̩simus."
PHM,1,11,"I la chʼeku ñw e̩ e̩gbaʼka le̩ n, i muda chʼeku ñw uwe̩ kpʼomi abajo̩-i."
PHM,1,12,"Nakpʼowñ, kʼi chʼe̩do̩-mi onugo onugo dabi wʼugbo we̩-i."
PHM,1,13,"Omi neku egwo̩nyʼu tʼugbo mi onugo, todu kʼi che e̩wñ ñwu mi tod uwe̩ ef amu e-Uche̩nyo̩-i;"
PHM,1,14,"i muda dʼumi e̩do̩ kʼu che e̩wñ du e̩gba kʼe̩ ma ma ni n; todu kʼe̩nyo̩-we̩ ki we edabe̩ne̩ kʼe̩wñ otila, chai e̩wñ kʼe̩ gʼe̩do̩la-we̩ che."
PHM,1,15,"Todu ukani i chutodu kide̩ oñ ame̩ daru iko pe̩e̩ le̩, owñ chʼutodu kʼuwe̩ kʼi fʼowñ ne̩ ogbegbele̩;"
PHM,1,16,"i ño̩ dab adu ge̩ n, i la tʼadu le̩, o̩maye ufe̩do̩ i che, ugbo e-mi i toji, e̩ muda go alu kʼi tule ugbo e-we̩ ge̩, tʼe-ef o̩re̩la, tʼe-ef Ondu."
PHM,1,17,"Todule̩ iche̩wñ kʼe̩ je̩ kʼu chʼe̩numana-we̩, e̩ mʼowñ gba dabe̩ne̩ kʼomi."
PHM,1,18,"I la che̩wñ ki nʼuji kʼi chʼe̩ abe̩k i nʼuwe̩ o̩me̩ʼka, fʼe-le̩ lo tef o̩me̩ e-mi kʼu jʼe̩."
PHM,1,19,"Omi, Po̩l, nʼo̩wo̩ e-mi kʼorubutu-i, nachʼudu-wñ; todu kʼu we eka ñw e̩ kakini, O̩me̩ kʼe̩ je̩ mi la chʼo̩la-we̩ onugo."
PHM,1,20,"I-i, o̩maye, je̩ ñwu mi nʼabune̩ ugbo we̩ ef Ondu; fʼe̩do̩-mi ruko efu Kraist."
PHM,1,21,"Abu kʼe̩do̩-mi mugba ka kʼe̩ gbʼo̩la-mi gbo̩, oñ nako̩takada rʼuwe̩-i; u chema ka kʼe̩ ñʼache tʼalu kʼu ka-i le̩ ge̩."
PHM,1,22,"Oñ amanyu e-le̩ du e̩ nafʼuru ñwo̩che tane̩ ñwu mi ge̩: todu u kibeno kakini, Lef adua-me̩ ma adʼumi chʼame̩ ele ufe̩de̩nyo̩."
PHM,1,23,"Ipafras, kʼowñ kpai omi chʼe̩namu efu Kraist Jisus agwʼe̩,"
PHM,1,24,"kpai Mark kpʼAristarkus kpai Dimas kpai Luku, amabʼumi chuko̩lo̩ le̩."
PHM,1,25,Ufe̩de̩nyo̩ Ondu-wa Jisus Kraist ki dʼugbo afu-me̩.
HEB,1,1,"Abu kʼO̩jo̩ fʼukpe̩ ukpe̩ o̩la-wñ wewe ka ñw abogijo igbele lʼo̩na o̩na ki wewe ef amakache̩ le̩,"
HEB,1,2,"ef o̩jo̩ otitala-i i ko̩la ñw a ef O̩ma, e-kʼi mʼu du chʼe̩ne̩ kʼi aje̩ e̩wñ ogu du, oñ i fʼo̩kpanachi o̩kpanachi che te̩ lef uwñ;"
HEB,1,3,"abu kʼowñ chʼo̩gaa e-ojima-wñ, alu kʼonugo onugo O̩jo̩ de̩ alu le̩ i de̩ che̩ che̩ che̩, i laño̩ mʼe̩wñ du gbane̩ lef o̩la ukpahiu-wñ, abu kʼi fʼe̩gwe̩hiolo e-adure che kpa, i kwogugu o̩wo̩ awo̩to̩ inaina ef uña atate̩-i,"
HEB,1,4,abu kʼi mud e̩ne̩ ki tʼamonuche̩ le alu kʼodu-wñ kʼi je̩ fʼe-ma du ololololo.
HEB,1,5,"Todu ugbo onuche̩ de̩ kʼi ka ñw u mama kakini,"
HEB,1,6,"Oñ e̩gba du kʼi ño̩ dabi dʼO̩ma o̩gba le̩ dabi wʼef ile̩ ugbo du kʼone̩ te̩ kade-i, i kakini,"
HEB,1,7,"I la chʼo̩la e-amonuche̩ i kakini,"
HEB,1,8,Ama o̩la e-O̩ma kʼi aka de̩:
HEB,1,9,"Uwe̩ afe̩do̩ e̩wñ o̩kpakpa, e̩ la achulaka e̩wñ ugbite̩re̩;"
HEB,1,10,Omune̩ de̩ ge̩:
HEB,1,11,"e̩wñ le̩ du alale rinyo̩, uwe̩ muda agugu pioo;"
HEB,1,12,"dab ukpo ku ma ko bʼo̩la ma oñ uwe̩ afʼuma che̩,"
HEB,1,13,"Ama ugbo onuche̩-wñ de̩ kʼi ka ñw u mama kakini,"
HEB,1,14,"O̩chaka-ma chʼamafu ku ma chabune̩, todu ku ma ki che e̩wñ ñw abo ku ma che ku ma aje̩ ujadu e̩wñ ogu, oñ i kpe̩ ma wa-i n?"
HEB,2,1,Lef e-kide̩ oñ i dukpe̩ kʼa dibetʼe̩wñ kʼa gbo̩ le̩ ololololo tode̩gba kʼa cha gwʼo̩ du.
HEB,2,2,"Todu iche̩wñ kʼo̩la ku ma ka lef alu amonuche̩ le̩ mud o̩la ki lonyane̩, kʼuchada du kpʼeko̩-gbo̩la du mʼuro̩me̩ ki chʼeju-wñ gba,"
HEB,2,3,"iche̩wñ kʼujadu inaina-i ma wʼuwa eju n ab a ale kʼa fʼu o̩wo̩ tane̩ ke? Owñ chʼe-kʼuchane̩-wñ chʼo̩la kʼOndu ka, tak abo ku ma gbo̩ fʼu lonyane̩ ñw a,"
HEB,2,4,"abu kʼO̩jo̩ onugo nabʼuma gbibenu lugbo ujiwe kpʼuno̩ kpʼuko̩lo̩ ukpahiu ojoji ojoji, kpʼAfu Kiafo̩ kʼi kpe̩ ñw amone̩ likpa alu ki dʼowñ e̩do̩."
HEB,2,5,"Todu i chʼamonuche̩ oñ i fʼile̩ du ugbo kʼone̩ te̩kade ki ache ki wa le̩ kamuhite̩ ñw ma n, owñ chʼe-kʼa ko̩la-wñ-i."
HEB,2,6,"Ama e̩ne̩ʼka ka pee ugboʼka kakini,"
HEB,2,7,"E̩ fʼowñ che kʼi chʼo̩wo̩ wane̩ ñw amonuche̩ iko le̩ pe̩,"
HEB,2,8,e̩ fʼe̩wñ du kamuhitʼo̩gane̩ e̩re̩-wñ.
HEB,2,9,"A muda jʼagʼe̩ne̩ ku ma fʼu hiwane̩ tʼamonuche̩ le iko pe̩ le̩, todu, lugbo ufe̩de̩nyo̩ O̩jo̩, kʼi dʼuku kad alu tod e̩ne̩ du, owñ che Jisus, todu iwo uku kʼi li, ojima kpʼubumo chʼuloko oji-wñ."
HEB,2,10,"Todu i chʼeju-wñ ñw owñ, kʼe̩wñ du jʼo̩mo̩ ñw owñ, kʼe̩wñ du laño̩ jʼo̩mo̩ lef uwñ le̩, abu kʼi anʼo̩ma wewe alo tef ojima kʼi fʼUchane̩ ujadu-ma che kpoji lef iwo̩."
HEB,2,11,"Todu tʼe̩ne̩ ki che ma ku ma fo̩, tʼabo ku ma fo̩ le̩, e̩te̩ o̩chaka-ma chʼokate, lef e-kide̩ oñ i ma chanyo̩ edo̩ ma kʼamo̩maye-wñ n,"
HEB,2,12,"i kakini,"
HEB,2,13,Omune̩ la de̩:
HEB,2,14,"Todule̩ abu kʼabimo̩to le̩ nʼuta-ma ata ef e̩bie̩ kpʼo̩re̩la, owñ onugo ño̩ bʼuma mananyʼe̩wñ le̩ pitii abe̩le̩ ge̩; ʼtodu kʼi fʼe̩ne̩ ki nʼo̩da uku gbogili te̩ lef uku, owñ chʼAbulumone̩ le̩,"
HEB,2,15,"kʼi ño̩ gba abo-i tane̩, owñ chʼabo ku ma jʼef adu, o̩jo̩ udeju-ma du lef ailo uku ku ma jʼara."
HEB,2,16,"Todu ochochi, i chʼamonuche̩ i agwo̩nyʼuma-i n, chai ugbe̩ Ebraham oñ i gwo̩nyʼuma."
HEB,2,17,"Kwef e-le̩ oñ i nʼo̩me̩ kʼi adab amo̩maye le̩ ef e̩wñ du, todu kʼi mud agboji amatama kʼi ali ejumomi kpʼe-kʼi achubi one̩ ef e̩wñ e-O̩jo̩, todu kʼi fʼe̩wñ unye̩do̩ che tod adure amone̩."
HEB,2,18,"Todu abu kʼowñ fʼuwa li ef ajama ku ma jʼowñ ma, i neke te̩ko̩ abo ku ma ajʼuma ma ge̩."
HEB,3,1,"Todule̩, amo̩maye kiafo̩, kʼame̩ mananyʼudo̩ e-efojale, me̩ nadibetʼe̩nukpuche̩ kpʼagboji amatama e-ugbalu kʼa gbalu-wñ le̩, owñ che Jisus;"
HEB,3,2,"owñ chʼe̩ne̩ kʼi chubi e̩ne̩ kʼi dʼowñ che le̩, alu ku Mose̩s ño̩ de̩ ef abunyi-wñ ge̩."
HEB,3,3,"Todu ma fʼe̩ne̩-i lo̩ ka kʼi bʼojima ki nana tʼe-Mo̩se̩s le jo̩, alu kʼe̩ne̩ ki akʼunyi nʼubumo̩ tʼunyi onugo le."
HEB,3,4,Todu unyi du nʼe̩ne̩ ki ako̩; ama e̩ne̩ ki fʼe̩wñ du ko̩ chʼO̩jo̩.
HEB,3,5,"Mose̩s la chubi odu-wñ ef abunyi-wñ du alu kʼe̩nuko̩lo̩ ache, todu kʼi chʼe̩nibenu e̩wñ ku ma ñʼako̩la-wñ ejo̩gba,"
HEB,3,6,"Kraisti muda chʼalu kʼo̩ma de̩ kʼabunyi-wñ jʼef o̩wo̩-wñ; awa chʼabunyi e-wñ, iche̩wñ kʼa gwo̩nyʼeju-e̩gbo̩ kpʼuba e-ibe ekono-wa le gaga gbogbo wʼukpoji."
HEB,3,7,"Lef e-le̩, alu kʼAfu Kiafo̩ le̩ aka kakini,"
HEB,3,8,"me̩ ki fʼe̩do̩-me̩ no̩, alu ku ma che ef e̩do̩ ulukoko ku ma nyi le̩ n,"
HEB,3,9,"Ugbo kʼamata-me̩ jʼumi ma, ku ma ñwa mi go le̩,"
HEB,3,10,"Lef e-le̩ e̩do̩-mi kparʼabo o̩lo̩pu kide̩,"
HEB,3,11,"Alu kʼu go̩ el uwe̩do̩-mi, kakini,"
HEB,3,12,"Me̩ nago, amo̩maye, tode̩gba kʼe̩do̩ bibi ki ko̩ eke̩do̩no ñʼadʼef e̩ne̩ʼka me̩ ef ena ku ma na tʼo̩wo̩ʼka bʼO̩jo̩ ki deju te̩,"
HEB,3,13,me̩ ki la dugbe̩do̩ ñw omune̩ o̩jo̩ñwa o̩jo̩ñwa ku ma do̩ kʼeñini; tode̩gba kʼe̩wñ ki jʼef ila adure aje̩ ñw e̩do̩-me̩ no̩.
HEB,3,14,"Todu awa mud abo ku ma mananyu Kraisti me̩, iche̩wñ kʼa mʼuchane̩ o̩kpaka e̩do̩-wa le̩ ne̩ gaga gbogbo wʼukpoji,"
HEB,3,15,"ef e-ku ma ka le̩ kakini,"
HEB,3,16,Todu e̩ne̩ gbo̩ kʼi ño̩ nyi e̩do̩ ulukoko wa? I la chʼo̩chaka amone̩ ku ma kwef Ijipti wa lugbo Mose̩s le̩ n?
HEB,3,17,"Abo i we̩do̩ rʼuma o̩do̩ o̩gbo̩ meji le̩? I chʼabo ku ma dure, kʼoku-ma jʼane̩ ef aje̩tachi le̩ n?"
HEB,3,18,Abo i go̩ ñw ma ka kʼama ñʼagudu tef uñmi-wñ n? ki ma chʼabo ku ma ko̩ eke̩do̩no le̩ n?
HEB,3,19,"Oñ a li kakini, Ma neke gudu wʼo̩mo̩ n, tod eko̩ ku ma ko̩ eke̩do̩no."
HEB,4,1,"Todule̩ a ki railo abu ku ma tʼo̩la ku ma katane̩ le̩ no̩ ñw a, owñ chʼo̩la egudu nyʼef uñmi-wñ le̩, tode̩gba kʼi dabe̩ne̩ kʼe̩ne̩ʼka ef ume̩ anyarʼu."
HEB,4,2,"Todu ochochi awa chʼabo ku ma fʼuche̩nyo̩ je̩rʼuma, dabalu kʼama de̩ ge̩; ama o̩la ku ma gbo̩ le̩ nʼile ñw ma n, abu kʼi ma kpe̩gwanyʼe̩do̩ ekono ugbo abo ku ma gbo̩ le̩ n."
HEB,4,3,"Todu awa, kʼa chʼabo kʼa ke̩do̩no, agudu tef uñmi le̩; i dabalu kʼi ka kakini,"
HEB,4,4,"Todu i ko̩la o̩jo̩ ekebie le̩ ugboʼka abe̩-i kakini, Tak o̩jo̩ e̩kebie le̩ O̩jo̩ ñmi bʼuko̩lo̩-wñ te̩ chaka;"
HEB,4,5,"oñ ugbo-i i ño̩ ka kakini,"
HEB,4,6,"Todule̩ abu ki bo̩ kʼabo iche̩ka agudu tef uwñ, kʼabo ku ma la fʼuche̩nyo̩ je̩rʼuma o̩gbo̩gba le̩ ma gudu tʼo̩ n lef eko̩ ku ma ko̩ eke̩do̩no,"
HEB,4,7,"i ño̩ dabi fʼo̩jo̩ʼka date̩, owñ chʼEñini, abu kʼiko le̩ le kpo̩kpe̩ abe̩i, i ño̩ dabi ka efu Defid dabalu kʼi ka o̩gbo̩gba le kakini,"
HEB,4,8,"Todu iche̩wñ ku Jo̩shua ma dʼuñmi ñw ma, i ma dabi kʼo̩la o̩jo̩ omune̩ ubi e-le̩ ge̩ n."
HEB,4,9,Mak o̩jo̩ uñmiʼka chebo̩ tod amone̩ O̩jo̩.
HEB,4,10,"Todu e̩ne̩ ki mugudu tef uñmi-wñ mak e̩ne̩ le̩ onugo ñmi bʼuko̩lo̩-wñ te̩ me̩, alu kʼO̩jo̩ ñmi bʼe-wñ te̩."
HEB,4,11,"Todule̩ a ki chʼe̩do̩chacha kʼa gudu tef uñmi e-le̩, kʼe̩ne̩ du ki we eñwanane̩ ef uwoli eko̩ eke̩do̩no e-le̩ gbage̩de̩."
HEB,4,12,"Todu o̩lO̩jo̩ deju, i la nʼuko̩lo̩-wñ ache, i ale̩ tʼugbada du ki ale̩ eju meji le, i agu e̩wñ du gbogbo monugba kʼi fʼonugo one̩ kpʼafu daru, tʼiko iko tʼo̩ko̩to̩, oñ i hika añwa ibe kʼone̩ kpe̩ kpʼibe ki dʼefe̩do̩ go."
HEB,4,13,"Oñ e̩wñ kʼi nyi ki ma tejugede eju-wñ n de̩ n, e̩wñ du la tago ofo, e̩wñ du ño̩ che̩chite̩ eju e̩ne̩ e-kʼa acholi e̩wñ jo̩ ñw u."
HEB,4,14,"Todule̩ abu kʼa fʼagboji amatama lile-i e-kʼi lale gu efojale efojale du ne̩ me̩, owñ che Jisus, O̩ma O̩jo̩, a ki gwonyʼegbalu kʼa gbalule̩,"
HEB,4,15,"todu a chene̩ agboji amatama, i chʼe-kʼi ma neke kwaliwo ñw a ef e̩gbo-wa n in; chai e-ku ma fʼu jama iʼo̩na du dab awa, adure dʼo̩ n."
HEB,4,16,"Todule̩ a ki naneju e̩gbo te̩me̩rʼede ufe̩de̩nyo̩ le̩, todu kʼawa ki gba ejumomi kʼa ki laño̩ fʼufe̩de̩nyo̩ li ki ate̩ko wa iko kʼeku e̩wñ aku wa."
HEB,5,1,"Todu ma dʼagboji amatama du kwef amone̩ ku ma dʼu dago tod amone̩ ef e̩wñ e-O̩jo̩, todu kʼi kʼe̩wñ ele kpʼe̩wñ iche̩bo̩ wa tod adure:"
HEB,5,2,"i neke je̩do̩ teju e̩ñwa alu ku ma je̩do̩ ugbo amugbodu kpʼabo ku ma jʼachila bʼo̩na te̩, abu kʼe̩gbo ño̩ chewenyʼowñ onugo o̩la."
HEB,5,3,Abe̩le̩ lef e-le̩ i chenʼo̩me̩ kʼi kʼe̩wñ wa tod adure e-owñ onugo alu kʼi ache tod amone̩.
HEB,5,4,"E̩ne̩ du la agba ojima e-le̩ ñw o̩la-wñ n, chai e̩gba kʼO̩jo̩ fʼu do̩, alu kʼe-Aro̩n ño̩ de̩."
HEB,5,5,"Abe̩le̩ Kraisti dojima ñw o̩la-wñ kʼi mud agboji amatama n, chai e̩ne̩ kʼi ko̩la ñw u kakini,"
HEB,5,6,"dabalu kʼi ño̩ ka ugbo omune̩ kakini,"
HEB,5,7,"Ef o̩jo̩ o̩re̩la-wñ i nʼukwa akwa taa kpʼaku ero̩ agbo̩ko̩bo̩ kpʼejumomi eche ugbo e̩ne̩ ki neke jadu-wñ kwef uku, oñ abu kʼO̩jo̩ gbo̩ tod ekpe̩do̩ru kʼi kpe̩do̩rʼu,"
HEB,5,8,dagba i chaka chʼo̩ma i ko̩che̩ o̩la egbagbo̩ kwef uwa kʼi li le̩;
HEB,5,9,"oñ abu kʼi mufu kpoji i mud e̩wñ ki chi kʼujadu ogbegbele̩ do̩mo̩ ñw abo du ku ma gbʼo̩la-wñ gbo̩,"
HEB,5,10,O̩jo̩ bʼodu-wñ nyʼalu ka kʼagboji amatama teju uche̩ Me̩lke̩side̩k.
HEB,5,11,"Ugbo e̩ne̩ le̩ a nʼo̩la wewe kʼomudechi-wñ kpuna eje̩ kʼa ka, abu ku me̩ mud aule̩ ugbo o̩la egbo̩."
HEB,5,12,"Todu abu ki dukpe̩ kʼame̩ chʼamakone̩wñ lef iko-me̩ ki kpo̩kpe̩, eku ño̩ dabi aku me̩ kʼone̩ ki ko̩ me̩ uchane̩ e̩wñ o̩la O̩jo̩. Me̩ mud abo kʼeku omie̩nya aku me̩, i chʼo̩je̩ e-o̩je̩ n;"
HEB,5,13,todu e̩ne̩ du ki añmo̩ omi-e̩nya mud ugbodu ugbo o̩la o̩kpakpa; todu ome̩-kpa i che.
HEB,5,14,"O̩je̩ e-oje̩ muda chʼe-amo̩kone̩, owñ chʼabo kʼeche ño̩ che je̩ ñw ibe-ma ma eñwa e̩wñ o̩me̩me̩le̩ kpʼe̩wñ e̩bie̩ne̩ rʼojoji."
HEB,6,1,"Todule̩ a ki tʼuchane̩ o̩la Kraisti no̩ kʼa te̩ tef okone̩ alo, a ki we emʼe̩re̩ ibe erida bʼuko̩lo̩ uku te̩ kpʼe̩do̩ ekono O̩jo̩ du nyane̩ ño̩ du nyane̩,"
HEB,6,2,"kpʼo̩la baptism, kpʼo̩wo̩ ekonʼone̩, kpʼabo ki ku edajikwane̩ kpʼajo̩ o̩gbegbele̩ ekʼone̩."
HEB,6,3,Iche̩wñ kʼO̩jo̩ je̩ e-le̩ a la ache.
HEB,6,4,"Todu i chʼe-abo kʼeju-ma ne̩ e̩gbaʼka, ku ma la dʼele̩ e-efojale le̩ kadalu taku ma mananyʼAfu Kiafo̩,"
HEB,6,5,"ku ma ño̩ mʼo̩lO̩jo̩ ki nyo̩ kpʼuko̩lo̩ ukpahiu e-o̩kpanachi ki ache ki wa du kadalu,"
HEB,6,6,"taku ma muñwa nʼane̩, ma neke dabi che ma etito̩ ku ma ribeda ge̩ n; abu ku ma fʼO̩ma O̩jo̩ kamoli ñw o̩la-ma etito̩, ma laño̩ mʼowñ du nyʼe̩ña."
HEB,6,7,"Todu ane̩ ki fʼomi ojale ki awa bʼo ma o̩gbe̩nugbe̩ ñmo̩ nyʼo̩la, kʼi la akʼe̩wñ oko kwe̩ kwe̩ kwe̩ dufu ñw abo ku ma fʼuche̩-wñ lo todu ma, e̩nyo̩ i agba kwugbo O̩jo̩ le̩."
HEB,6,8,"I muda mʼikeke kpʼedudu egbe ko dufu, ma añwa ki nyo̩ n tak i me̩ru ama ena ñw u; ukpoji-wñ chʼegujo."
HEB,6,9,"Ama, abufe̩do̩, dagba a chaka kʼabe̩le̩ e̩do̩-wa mugba ka kʼe̩wñ ki nyo̩ tʼe-le̩ le kpʼe̩wñ e-ujadu dʼugbo me̩,"
HEB,6,10,"todu O̩jo̩ chʼe̩nuji kʼi agbenyo̩ uko̩lo̩-me̩ kpʼufe̩do̩ e-ku me̩ duña todu odu-wñ le̩ n, abu ku me̩ che e̩wñ ñw abo kiafo̩ akwoubi kpʼe-ku me̩ jʼef uwñ ache abajo̩-i,"
HEB,6,11,i lañʼache wa e̩ño̩ kʼe̩ne̩ne̩ne̩ne̩-me̩ ki nadʼe̩do̩chacha e-le̩ gbage̩de̩ ñe̩ña ugbo ibe ekono ki ko̩ me̩ efu gbogbo wʼukpoji:
HEB,6,12,"todu kʼame̩ ki we edʼaule̩, ku me̩ la wʼabo ku ma fʼo̩la ukatane̩ le̩ je̩ ogu lef e̩do̩ ekono kpʼe̩do̩ eje̩ che."
HEB,6,13,"Todu abu kʼO̩jo̩ nakʼo̩la e̩wñ le̩ tane̩ ñw Ebraham, abu ki ma nʼe̩ne̩ ki tule kʼi ago̩ n, i fʼo̩la-wñ go̩,"
HEB,6,14,"i kakini, Ede̩nyo̩ nade̩nyo̩ ñw e̩ chuu, naño̩ je̩ ñw e̩ wewe nyo̩gba."
HEB,6,15,"Abe̩le̩, abu kʼi fe̩do̩ je̩ kpo̩kpe̩ i fʼe̩wñ ku ma katane̩ le̩ je̩ ogu."
HEB,6,16,"Todu amone̩ ago̩ e-ki tule; iñwa du ku ma je̩, e̩bo̩ ego̩ chʼida-wñ tak o̩la le̩ alo̩-nyane̩."
HEB,6,17,"Ef e-kide̩ abu kʼO̩jo̩ neku kʼi ña abo ku ma aje̩ e̩wñ kʼi katane̩ le̩ ogu ololo, ka kʼuneku e-wñ arida n, i mʼego̩ du tʼagbagba-ma;"
HEB,6,18,"todu ki chʼelef e̩wñ meji ki ma nʼerida n, e-kʼO̩jo̩ ma neke remi ef uwñ n, kʼawa ki nʼugbe̩do̩ ki gbiti, owñ chʼawa kʼa ra kʼa gwo̩nyʼibe ekono ku ma du te̩ o̩gba-wa."
HEB,6,19,"A nʼe-le̩ dab ugbo onugo-wa, e̩wñ o̩kpaka kʼi lonyane̩ i che, i ño̩ mugudu tʼejefu ukpo ugbo̩na,"
HEB,6,20,"ugbo ku Jisus e̩ne̩ kʼi dʼo̩gba mugudu tʼo̩ todu wa le̩, abu kʼi mud agboji amatama teju uche̩ Me̩lke̩side̩k tʼogbegbele̩."
HEB,7,1,"Todu Me̩lke̩side̩k kʼa ka-i chʼonu Se̩le̩m, atama O̩jo̩ Chamachala, kʼi ledo Ebraham kʼi adʼoji kwugbo kʼi fʼamonu le̩ kpa awa tak i de̩nyo̩ ñw u,"
HEB,7,2,"Ebraham la fʼe̩wñ chaka le̩ kpe̩ rʼe̩gwa, oñ i mʼojiʼka du ñw u, (ejodudu ma jomudechi odu-wñ ka kʼOnu E̩wñ O̩kpakpa, oñ o̩wo̩ ekeji-wñ i chʼOnu Sele̩m, owñ chʼOnu Ure̩do̩)."
HEB,7,3,"I nʼata n, i nʼiye n, i nʼo̩lo̩pu n, i nʼuchane̩ o̩jo̩-wñ n, iñmi-wñ la nʼuloji n, oñ abu ku ma che kʼi biʼO̩ma O̩jo̩, ugugu atama-wñ chʼo̩pioo."
HEB,7,4,Me̩ la go abu kʼe̩ne̩-i nana; e-kʼEbraham o̩ra-wa fʼe̩wñ o̩me̩me̩le̩ kʼogu je̩ kpe̩ rʼe̩gwa oñ i mʼukpe̩ʼka du ñw u.
HEB,7,5,"Oñ ma tuko̩ ñw amo̩ma Lifai ku ma jʼef amatama ku ma gba ukpe̩ e̩ke̩gwa ugbo amone̩ le̩ teju o̩lo̩da, owñ chʼugbo amo̩maye-ma, abu ku ma chaka kwʼef uta Ebraham."
HEB,7,6,"Ama e̩ne̩-i kʼi ma dʼef o̩lo̩pu e-ma n bʼEbraham gba ukpe̩ e̩ke̩gwa le̩, oñ i de̩nyo̩ ñw e̩ne̩ ku ma kʼo̩la tane̩ ñw u le̩."
HEB,7,7,"I la nʼiñwa n, e̩ne̩ ki tule ade̩nyo̩ ñw e-ki nya."
HEB,7,8,"I la chʼemi, amone̩ ku ma aku agba ukpe̩ e̩ke̩gwa le̩; o̩mo̩ e̩ne̩ ku ma gbʼo̩ ibenu ka kʼi deju agba."
HEB,7,9,"Oñ e̩ge̩ne̩ ku ma ako̩la-i, Lifai ki agba ukpe̩ e̩ke̩gwa fʼukpe̩ e̩ke̩gwa te̩ ñw e̩nomune̩ lef Ebraham,"
HEB,7,10,todu owñ dʼef uta o̩ra ata-wñ e̩gba ku Me̩lke̩side̩k de kpʼowñ le̩.
HEB,7,11,"Todule̩ iche̩wñ kʼemufu kpoji ma do̩mo̩ lef uko̩lo̩ atama e-Lifai, todu ef e-le̩ oñ ma dʼo̩lo̩da ñw amone̩ le̩, eku e̩wñ ku ma kʼatama omune̩ ojoji ñʼakwane̩ teju uche̩ Me̩lke̩side̩k kʼi ma chʼe̩ne̩ ku ma ka teju uche̩ Aro̩n le̩ n?"
HEB,7,12,"Todu abu ku ma fʼuko̩lo̩ atama rida, o̩lo̩da ñʼarida duu."
HEB,7,13,"Todu e̩ne̩ ku ma ka-i chʼabo̩lo̩pu omune̩ ojoji, e̩ne̩ du ef abʼe-le̩ la dʼef uko̩lo̩ ubo̩ iche̩bo̩-i mama ta n,"
HEB,7,14,"todu i kwote̩ pee kakini, Efu Juda oñ Ondu-wa dufu kwo, Mose̩s la kʼo̩la uko̩lo̩ ugugu amatama ugbo abo̩lo̩pu le̩ du n."
HEB,7,15,"Oñ i ño̩ kwote̩ pee tule ololo kakini, Iche̩wñ kʼatama omune̩ ojoji kwane̩ kʼi bi Me̩lke̩side̩k,"
HEB,7,16,"e-kʼi ma mud atama teju o̩lo̩da kʼuko̩-wñ ku ma te̩ ma chʼe-o̩re̩la n, chai teju ukpahiu iñmi ki ma nʼeyo̩ rinyo̩ n;"
HEB,7,17,"todu ma gbʼo̩ ibenu kakini,"
HEB,7,18,"Todu elaba uko̩ ku ma te̩ o̩gbo̩gba le̩ wate̩ tod e̩gbo-wñ kpʼile kʼi ma ne̩ n,"
HEB,7,19,"todu o̩lo̩da le̩ mʼe̩wñ du fu kpoji n, oñ ma dʼibe ekono ki nyo̩ tule wa koji-wñ, lef e-le̩ oñ a ate̩me̩rʼO̩jo̩."
HEB,7,20,Oñ alu kʼe-le̩ ma wa lubi e̩bo̩ ego̩ ojoji n;
HEB,7,21,"todu abo le̩ mud amatama kʼe̩bo̩ ego̩ ma dʼef uwñ n; e-owñ la nʼe̩bo̩ ego̩ lef e̩ne̩ kʼi ko̩la ñw u kakini,"
HEB,7,22,Jisusi la mud e̩nugbo̩wo̩ alo ekpe̩ e-ki nyo̩ tule likpa e̩wñ ki nana e̩go̩-i.
HEB,7,23,Abo ku ma mud atama akwoubi chewewe lef uku ki fʼo̩na egugu pioo kpanyʼuma;
HEB,7,24,"ama owñ, lef ugugu-wñ ki chʼogbegbele̩, nʼuko̩lo̩ atama kʼi ma nʼeje̩ ño̩ je̩ ge̩ n."
HEB,7,25,"Kwʼugbo e-le̩ i neke jadu abo ku ma gudu wʼugbo O̩jo̩ lef uwñ tʼukpoji, abu kʼi deju e̩gba du kʼi chologu todu ma."
HEB,7,26,"Todu agboji amatama e̩go̩ e-le̩ chʼeju-wñ ñw a, owñ chʼe̩ne̩ ki fe̩, ali e̩bie̩ne̩ dʼef uwñ n, i de̩ jali, i che̩date̩ bʼame̩nadure te̩, oñ i mud e̩ne̩ ki dʼatate̩ tʼefojale efojale le;"
HEB,7,27,"eku akʼu kʼi akʼe̩wñ iche̩bo̩ wa o̩jo̩ñwa o̩jo̩ñwa tod adure e-wñ ejodudu, ubile̩ tak i akʼe-amone̩ wa alu ki de̩ ugbo amagboji amatama le̩ n: todu i fʼe-le̩ che onuʼkate, o̩pioo-wñ de̩, owñ chʼo̩la-wñ onugo kʼi du wa."
HEB,7,28,"Todu o̩lo̩da akʼamone̩ ku ma nʼe̩gbo o̩la chʼamagboji amatama; ama o̩la ego̩ kʼi go̩ le̩ kʼi ro̩ne o̩lo̩da, e-wñ chʼO̩ma ki mufu kpoji ogbegbele̩."
HEB,8,1,"Oñ ef e̩wñ kʼa ka le̩ edano-wñ la de̩: awa chenʼagboji amatama abe̩le̩, e-kʼi kwogugu o̩wo̩ awo̩to̩ ede Inaina efojale efojale,"
HEB,8,2,"i chʼe̩nabune̩ ugbo e̩wñ kiafo̩ kpʼe-ebu e-ogbolo le̩, e-kʼOndu mu kʼi ma chʼone̩ n."
HEB,8,3,Todu ma dʼagboji amatama du dago todu kʼi kʼe̩wñ ele kpʼe̩wñ iche̩bo̩ wa; todule̩ eku aku e̩ne̩ le̩ kʼi nʼe̩wñ kʼi aduwa ge̩.
HEB,8,4,"I ma chʼane̩ ile̩-i i de̩, i ma nʼugbo du kʼi ma chʼatama n, abu kʼabo ku ma kʼe̩wñ ele wa teju o̩lo̩da jʼo̩mo̩;"
HEB,8,5,"owñ chʼabo ku ma chʼe̩wñ ki chʼuwo̩li kpʼojiji e̩wñ efojale alu kʼO̩jo̩ juka ñw Mose̩s e̩gba kʼi ache kʼi mʼebu le̩; todu i kakini, Go, e̩ nachʼe̩wñ du teju e-ku ma duña uwe̩ oj uwo le̩ kʼe̩ wo̩li-wñ."
HEB,8,6,"Ama fai i fʼuko̩lo̩ abune̩ ki chʼo̩me̩-me̩le̩ tule ne̩ alu kʼowñ ño̩ chʼe̩nagbagba alo ekpe̩ ki nyo̩ tule, owñ chʼe-ku ma dʼo̩da-wñ nyane̩ oj e̩wñ ukatane̩ ki nyo̩ tule."
HEB,8,7,"Todu iche̩wñ kʼe-ejodudu le̩ ma nʼuchalu n, ma ma tene uña tod e-ekeji n."
HEB,8,8,"Todu abu kʼi kalunyʼuma o̩la, i kakini,"
HEB,8,9,I ateju alo kʼu kpe̩ kpʼamata-ma
HEB,8,10,Todu o̩jo̩ le̩ le rʼane̩ alo kʼu nakpe̩
HEB,8,11,"Tak i añʼa nʼugbo du kʼe̩ne̩ne̩ne̩ne̩-ma ako̩ abane̩-wñ e̩wñ n,"
HEB,8,12,"Todu nagbʼe̩wñ unye̩do̩ tod uji-ma,"
HEB,8,13,"Ef e-kʼi ka kʼetito̩ le̩, mak i fʼe-ejodudu dʼigbele me̩. E-ki mud igbele kʼi achʼogijo alo me̩rʼelenyo̩ rʼeju."
HEB,9,1,"Todule̩ e-ejodudu le̩ la ne̩ e̩wñ o̩kpakpa-wñ ku ma ñwa ku ma chʼucholo-wñ, uña-wñ kiafo̩ la chʼe-ile̩-i."
HEB,9,2,Todu i chenʼebu ku ma ñwo̩che le̩: agege kpʼitebulu kpʼakala ku ma ko̩te̩ jo̩ jʼef e-ejodudu le̩; e-le̩ ma do̩ ko̩ uña kiafo̩.
HEB,9,3,"Oñ ejefu ukpo ugbo̩na ekeji le̩, ebu ku ma do̩ ko̩ uña kiafo̩ e-efo̩ do̩mo̩;"
HEB,9,4,"e̩wñ ki jʼef e-le̩ chʼubo̩ iche̩bo̩ ajamalia ku ma kʼe̩wñ ki akpo jʼoji-wñ kpʼakpati e-alo ekpe̩ kʼajamalia chewenyʼo̩la-wñ chaka, ef akpati le̩ ucha ajamalia ku mana jʼef uwñ, kpʼo̩kpa Aro̩n ki dikoko, kpʼalo e-alo ekpe̩ le̩ jo̩"
HEB,9,5,oñ anoji e-le̩ ate̩ amiche̩rub e-ojima ku ma debono uña unye̩do̩ le̩ jo̩; i chʼokoke o̩la e̩wñ-i oñ a ka fai n.
HEB,9,6,"Oñ abu ku ma fʼe̩wñ-i ñwo̩che te̩ abe̩le̩, amatama anyʼef ebu ejodudu le̩ e̩gba du ache e̩wñ ucholo-wñ;"
HEB,9,7,"agboji amatama kate anyʼef e-ekeji, e-wñ la chʼonuʼka o̩do̩ʼka, i ale lʼubi e̩bie̩ ojoji n, i adʼe-le̩ wa tod onugo o̩la-wñ kpai tod e̩wñ kʼamone̩ che ef ugbodu."
HEB,9,8,Abe̩le̩ oñ Afu Kiafo̩ adudufu ka kʼo̩na tef uña kiafo̩ tejugede abu kʼebu ejodudu le̩ dago o̩mo̩ ta n;
HEB,9,9,"e-le̩ chʼita tod iko abajo̩-i; likpa e-le̩ ma kʼe̩wñ ele kpʼe̩wñ iche̩bo̩ wa e-ki ma neke je̩ ñw akone̩ o̩la ki dʼef e̩do̩ e̩ne̩ ki achʼucholo le̩ mufu kpoji n,"
HEB,9,10,"chai ugbo uje̩wñ, kpʼe̩wñ eñmo̩, kpʼe̩wñ ojoji ojoji edu tunyʼomi, o̩kpakpa e̩wñ e-o̩re̩la kate ku ma ko jo̩ ñw amone̩ gbogbo wʼe̩gba ku ma ñwʼe̩wñ che rʼe̩gu-wñ."
HEB,9,11,"Ama abu ku Kraisti, kʼi chʼagboji amatama e-e̩wñ ki nyo̩ ki ache ki wa le̩ wate̩, lef ebu ki tule le̩ kpʼe-ki mufu tule, owñ chʼe-kʼo̩wo̩ one̩ ma che n, owñ chukakini i chʼe-ef e̩wñ e̩nyi ile̩-i n,"
HEB,9,12,"i la lef e̩bie̩ amewo kpʼamo̩mokuno̩ n, chai lef e̩bie̩ e-wñ, oñ i mugudu tef uña kiafo̩ onuʼkate o̩pioo-wñ de̩, i la fʼulone̩tane̩ e-ogbegbele̩ li me̩."
HEB,9,13,"Todu iche̩wñ kʼe̩bie̩ amewo kpʼe-amo̩kokuno̩ kpʼelulu-igbe̩le̩-oku-no̩ ku ma tafio̩ abo kʼo̩la-ma daji le̩ aje̩ ñw ma fo̩, owñ chʼugbo o̩re̩la egwe̩-hiolo:"
HEB,9,14,kali onu monu kʼe̩bie̩ Kraisti kʼi mʼo̩la-wñ ki ma nʼe̩nyo̩lo̩ n du ñw O̩jo̩ lef Afu e-ogbegbele̩ le̩ agwe̩ akone̩ o̩la ki dʼef e̩do̩-wa hiolo bʼuko̩lo̩ uku te̩ kʼa chʼucholo ñw O̩jo̩ ki deju?
HEB,9,15,"Oñ abu kʼuku kpa tod echada ku ma chada e̩gba ku ma jʼef o̩wo̩ alo ekpe̩ e-ejodudu ki fʼulone̩tane̩ che lef e-le̩ i mud e̩nagbagba ugbo alo ekpe̩ etito̩, todu kʼabo ku ma dudo ki gba e̩wñ ogu e-ogbegbele̩ ku ma katane̩ le̩."
HEB,9,16,"Todu ugbo ku ma kʼo̩takada e̩wñ ogu ekpe̩ tane̩, mak i dukpe̩ ku ma nʼijali ka kʼuku kpa e̩ne̩ ki kpe̩ tila."
HEB,9,17,Todu o̩takada e̩wñ ogu ekpe̩ lonyane̩ ugbo oku one̩: todu i nʼugbiti abu kʼe̩ne̩ ki kpe̩ deju n.
HEB,9,18,Tod e-kide̩ dagba i chʼe-ejodudu le̩ ma du wane̩ etito̩ lubi e̩bie̩ n.
HEB,9,19,"Todu abu ku Mose̩s fʼuko̩-wñ du ka jane̩ ñw amone̩ le̩ du teju o̩lo̩da, i nʼe̩bie̩ amo̩mokuno̩ kpʼamewo ko̩ manyʼomiofo kpʼedudu ala ekpikpa, kpai hiso̩p oñ i tafio̩ ubuku kpʼamone̩ le̩ du,"
HEB,9,20,"i kakini, E-kide̩ chʼe̩bie̩ alo ekpe̩ e-kʼO̩jo̩ tuko̩ ñw me̩."
HEB,9,21,Oñ i ño̩ tʼe̩bie̩ le̩ fiʼebu kpʼe̩wñ eku uko̩lo̩ abune̩ ki jʼef uwñ chaka abe̩le̩ ge̩.
HEB,9,22,I bo̩ re ku ma nʼe̩bie̩ gwe̩ e̩wñ du hiolo teju o̩lo̩da oñ ubi e̩bie̩ edafo ojoji etʼadure no̩ de̩ n.
HEB,9,23,Todule̩ eku ku ku ma nʼe̩bie̩ le̩ fʼe̩wñ uwo̩li e̩wñ efojale gwe̩hiolo: ama ma anʼe̩wñ iche̩bo̩ ki nyo̩ tʼabo le̩ le gwe̩ e̩wñ efojale onugo hiolo.
HEB,9,24,"Todu Kraisti mugudu tef uña kiafo̩ e-kʼo̩wo̩ one̩ che e-ki chʼujiwe ki bi e-ogbolo le̩ n; chai tef ojale onugo, kʼi kwotejugede fa-i eju O̩jo̩ todu wa."
HEB,9,25,I la chʼutodu kʼi dʼo̩la-wñ wa che o̩gbe̩nugbe̩ alu kʼagboji amatama nʼe̩bie̩ e̩wñ omune̩ mugudu nyʼef uña kiafo̩ o̩do̩ tʼo̩do̩ du le̩ n;
HEB,9,26,"cho̩kpo̩ni i ma dukpe̩ ñw u kʼi ma li uwa o̩gbe̩nugbe̩ akwʼe̩gba ku ma kpʼe̩re̩ ile̩-i. Ama fa-i i kwotejugede onuʼkate e̩gba ukpoji o̩kpanachi o̩kpanachi-i, todu kʼi dʼadure tinyo̩ lef iche̩bo̩ kʼi dʼo̩la-wñ che le̩."
HEB,9,27,"Oñ alu ku ma ko jo̩ ñw amone̩ ku ma ku onuʼkate, tak ubile̩ chʼajo;"
HEB,9,28,"abe̩le̩ ge̩ alu ku ma du Kraisti te̩ onuʼka kʼi nʼadure amone̩ wewe, i atejugede onuʼkeji ubi adure ojoji ñw abo ku ma jʼaneju owñ tod ujadu."
HEB,10,1,"Todu abu kʼo̩lo̩da le̩ nʼojiji e̩wñ ki nyo̩ ki ache ki wa, kʼowñ le̩ ma chʼojibo e̩wñ le̩ onugonugo n, i neke je̩ ñw abo ku ma te̩wa mufu kpoji lef e̩wñ iche̩bo̩ ku ma kowa o̩do̩ tʼo̩do̩ du o̩ko̩ko̩lo̩ o̩gbegbele̩ n."
HEB,10,2,Cho̩kpo̩ni i ma nʼe̩gba ku ma ma we eduwa n? todu abu ku ma fʼabo ku ma jʼachucholo le̩ gwe̩ hiolo onuʼkate akone̩ o̩la ki dʼef e̩do̩-ma ma ño̩ dʼo̩la adure bi ma ge̩ n.
HEB,10,3,Ama erewa adure o̩do̩ o̩do̩ dʼef e-le̩.
HEB,10,4,Todu e̩bie̩ amo̩kokuno̩ kpʼamewo neke kʼadure rinyo̩ n.
HEB,10,5,"Lef e-le̩ oñ abu kʼi awʼef ile̩ i kakini,"
HEB,10,6,iche̩bo̩ e̩gujo kpʼe-ku ma che tod adure rʼuwe̩ e̩do̩ n.
HEB,10,7,"E̩gbale̩ u kakini, U lewa kʼu che e̩wñ ki dʼuwe̩ e̩do̩ me̩,"
HEB,10,8,"Abu kʼi ka ate̩ o̩mo̩ kakini, E̩wñ iche̩bo̩ kpʼe̩wñ eduwa kpʼiche̩bo̩ e̩gujo kpʼe̩wñ iche̩bo̩ tod adure dʼuwe̩ e̩do̩ n, i la rʼuwe̩ e̩do̩ n, (owñ chʼe-ku ma che teju o̩lo̩da)."
HEB,10,9,"E̩gbale̩ i kakini, Go, u lewa kʼu che e̩wñ ki dʼuwe̩ e̩do̩ me̩. I mʼe-ejodudu du kwʼo̩mo̩ todu kʼi dʼe-ekeji dago."
HEB,10,10,Ef edʼowñ e̩do̩ kidʼowñ e̩do̩ le̩ awa chʼabo kiafo̩ lef eduwa ku ma dʼaño̩la Jisusi Kraisti wa onuʼkate le̩.
HEB,10,11,"Oñ atama du dago o̩jo̩ñwa o̩jo̩ñwa achabune̩ e-wñ, i la akʼe̩wñ iche̩bo̩ o̩laʼkate wa o̩gbe̩nugbe̩, e̩wñ le̩ la neke kʼadure rinyo̩ ogbegbele̩ n."
HEB,10,12,Abu kʼowñ-i la mʼe̩wñ iche̩bo̩ oka duwa che tod adure pioo i kwoguguane̩ o̩wo̩ awo̩to̩ O̩jo̩;
HEB,10,13,e-ki bo̩ chʼenede gbogbo taku ma kʼame̩nebi-wñ jo̩ chʼuke̩re̩no e̩re̩-wñ.
HEB,10,14,Todu lugbo e̩wñ okate kʼi duwa le̩ i je̩ ñw abo ku ma jʼache ma ku ma fo̩ mufu kpoji pioo.
HEB,10,15,"Afu Kiafo̩ laño̩ nʼibenu agba ñw a ge̩; todu abu kʼi kakini,"
HEB,10,16,Alo kʼu nakpe̩ kpʼama
HEB,10,17,i la nʼugbo du kʼu narewa adure-ma kpʼugbite̩re̩-ma ge̩ n.
HEB,10,18,Ugbo ku ma tʼe-le̩ no̩ e̩wñ eduwa tod adure i ño̩ ado̩mo̩ ge̩ n.
HEB,10,19,"Todule̩, amo̩maye, abu kʼa chene̩ eju-e̩gbo kʼa gudu nyʼef uña kiafo̩ le̩ ef e̩bie̩ Jisus,"
HEB,10,20,"owñ chʼo̩na etito̩ ki deju kʼi dunyʼane̩ etito̩ todu wa le̩, lef ukpo ugbo̩na kʼe-le̩ chʼo̩rela-wñ,"
HEB,10,21,oñ abu kʼatama inaina-i kʼabunyi O̩jo̩ jʼef o̩wo̩-wñ do̩mo̩;
HEB,10,22,"a ki nʼe̩do̩ ogbolo kʼi che̩ko̩ ñw e̩do̩ ekono te̩wa, e̩wñ ki chʼetafio̩ e̩do̩-wa bʼe̩wñ bibi kʼakone̩ o̩la ki dʼef e̩do̩ adʼu gwunyʼuwa te̩, o̩la ki chegwe̩ kpʼomi ki de̩ hiolo,"
HEB,10,23,"a ki mʼugbalu e-ibe ekono kʼa gbalu le̩ ne̩ gaga ki we emi daa, mi daa, todu E̩ne̩ ki ko̩la tane̩ ñw a le̩ chʼachubi one̩;"
HEB,10,24,"a ki nadibete̩ omune̩ kʼa kʼomune̩ e̩che̩ tef ufe̩do̩ kpʼuko̩lo̩ o̩me̩me̩le̩ e̩che̩,"
HEB,10,25,a ki tʼekʼo̩la-wa jeju no̩ dabalu kʼabo iche̩ka te̩tache le̩ n; a ki la dʼugbe̩do̩ ñw omune̩; me̩ ki la che tule abu ku me̩ li ka kʼo̩jo̩ le̩ me̩ru awa me̩.
HEB,10,26,"Todu a gwejugede dure abu kʼa mʼuma e-ochochi le̩ gba, iche̩bo̩ ño̩ bo̩ tod adure ge̩ n."
HEB,10,27,Chai ailo era anede ajo̩ kpʼuna ki adʼo̩go̩ ki ache ki kʼabo ku ma kobʼe̩wñ du mi.
HEB,10,28,"E̩ne̩ du ki fe̩yakpo̩ o̩lo̩da Mose̩s, i nʼejumomi-wñ eli n, one̩ meji abe̩k e̩ta fʼibenu gba mak i leku."
HEB,10,29,E̩ne̩ ki fʼe̩re̩ tʼO̩ma O̩jo̩ mane̩ kʼe̩bie̩ alo ekpe̩ e-ki je̩ ñw u afo̩ le̩ chʼe̩wñ oja ofofo eju-wñ kʼi laño̩ fʼafu ufe̩de̩nyo̩ bina fa? e̩re̩ onumonu ame̩ do̩ kʼudu chʼeju-wñ ku ma abu ñw e̩ne̩ le̩ taa?
HEB,10,30,"Todu awa che̩mʼe̩ne̩ ki kakini, Ache̩ ena chʼe-mi, omi ana koji. Tak i ño̩ dabi ka ge̩: Ondu akajo̩ amone̩-wñ."
HEB,10,31,Eñwa tef o̩wo̩ O̩jo̩ ki deju abailo.
HEB,10,32,"Me̩ nalibekadʼadiko o̩gbo̩gba le̩, iko le̩ abu ku ma je̩ ñw eju-me̩ mune̩ uja iwo̩ ku me̩ fe̩do̩ lichi ugbo-wñ le̩ tabale,"
HEB,10,33,o̩wo̩ʼka-wñ chʼabu ku ma mʼume̩ ko jo̩ ñw ina kpʼo̩bata ku me̩ chʼe̩wñ igo; o̩wo̩ ekeji-wñ owñ ño̩ chʼabu ku me̩ mud abo ku ma tuta kpʼabo ku ma che ma abe̩le̩.
HEB,10,34,"Todu tʼame̩namu, ame̩ kwaliwo ñw ma, tak edinya ku ma dinya ane̩-me̩ le̩ ame̩ mugba kpʼuyo̩, abu ku me̩ chema ku me̩ ne̩ e-ki nyo̩ tule, owñ chʼe-ki akpo̩kpe̩."
HEB,10,35,Todule̩ me̩ ki dʼeju-e̩gbo-me̩ e-ki nʼuro̩me̩ lile le̩ tinyo̩ n.
HEB,10,36,"Todu eku e̩do̩ elichi aku me̩, todu ku me̩ fʼe̩wñ ki dʼO̩jo̩ e̩do̩ ko̩che̩ kpa ku me̩ ño̩ fʼe̩wñ ku ma kʼo̩la-wñ tane̩ le̩ ne̩."
HEB,10,37,Todu i bo̩ re tiki tiki
HEB,10,38,E̩no̩kpakpa e-mi muda adeju lugbo e̩do̩ ekono;
HEB,10,39,Awa muda chʼabo kʼa dabi tubi tef ulenyo̩ n; ama awa chʼabo e̩do̩ ekono kʼa gbʼonugo-wa.
HEB,11,1,"Oñ e̩do̩ ekono chʼe̩wñ kʼone̩ ma kʼe̩wñ ki akibeno do̩mo̩, owñ chʼe̩wñ ki adʼe̩wñ kʼeju ma li n bi rʼone̩ eju."
HEB,11,2,Todu ef e-le̩ oñ ma gba abogijo ibenu.
HEB,11,3,"E̩do̩ ekono chʼe̩wñ kʼa nʼibe-wñ ka ku ma fʼo̩kpanachi o̩kpanachi ñwo̩che te̩ lugbo o̩la kʼO̩jo̩ ka, todu e̩wñ kʼeju ali-i wate̩ kwef e̩wñ ki tejugede-i n."
HEB,11,4,"E̩do̩ ekono chʼe̩wñ kʼEbe̩l dʼe̩wñ iche̩bo̩ ki nyo̩ tʼe-Ken le wa ñw O̩jo̩, lef e-kide̩ ma gbʼibenu kʼowñ chʼe̩no̩kpakpa, O̩jo̩ gbʼe̩wñ ele-wñ ibenu; oñ lef e-le̩ abu kʼi chaka leku i ako̩la ta."
HEB,11,5,"E̩do̩ ekono chʼe̩wñ ku ma mʼIno̩k du kʼi we eli uku; ma la li owñ n, todabu kʼO̩jo̩ mʼowñ du le. Todu ma gbʼo̩ ibenu o̩gba taku ma mʼowñ du le ka kʼi chenyo̩ O̩jo̩ eju."
HEB,11,6,"Ama lubi e̩do̩ ekono ojoji ache kʼe̩ nyʼO̩jo̩ eju jʼache n, todu i chʼotila kʼe̩ne̩ ki ate̩me̩rʼO̩jo̩ ki ke̩do̩no ka kʼi do̩mo̩, kʼowñ ño̩ mud e̩ne̩ ki aro̩me̩ ñw abo ku ma feju owñ."
HEB,11,7,"E̩do̩ ekono chʼe̩wñ ku Noa ki akpe̩do̩rʼO̩jo̩ ñwʼo̩ko̩ che kʼi jadu abunyi-wñ, abu ku ma fʼuka je̩ ñw u ugbo o̩la e̩wñ kʼeju ma li ta n; lef e-kide̩ i fʼile̩ kpabi, tak i mud e̩ne̩ ki aje̩ o̩kpakpa e-ki do̩mo̩ likpa e̩do̩ ekono le̩."
HEB,11,8,"E̩do̩ ekono chʼe̩wñ kʼEbraham gbʼo̩la abu ku ma fʼu do̩ le̩ kʼi ledufu tef uña e-kʼi ache kʼi gba e̩wñ o̩gu; oñ i ledufu, i ma ugbo kʼi anyi o̩gbolo n."
HEB,11,9,"E̩do̩ ekono chʼe̩wñ kʼi chʼilowa ef ane̩ ku ma kʼo̩la-wñ tane̩ le̩, dabe̩ne̩ kʼojane̩ e̩nomune̩, i gugu ef ebu manyʼAise̩k kpai Jeko̩b, ku ma chʼabo kʼama kpʼowñ aje̩ e̩wñ ku ma kʼo̩la-wñ tane̩ le̩ ogu:"
HEB,11,10,"todu i aneju ewo ki nʼe̩rane̩ le̩, e-kʼacho̩na-wñ kpʼe̩nuko̩lo̩-wñ chʼO̩jo̩."
HEB,11,11,"E̩do̩ ekono ño̩ chʼe̩wñ ku Sara onugo fʼukpahiu ne̩ kʼi dʼugbe̩ nyʼane̩ e̩gba kʼewo-wñ le, abu kʼe̩ne̩ ki ko̩la ñw u tane̩ le̩ chʼe̩ne̩ ki achubi one̩ eju-wñ."
HEB,11,12,"Tod e-kide̩ ge̩ kwugbo e̩ne̩ʼka kʼowñ la dabe̩ne̩ kʼoku one̩, uwewe one̩ ku ma dab awo ojale kpʼe̩lanyi ki dʼeti ohimini wate̩."
HEB,11,13,"Abo-i chaka leku lo̩na e̩do̩ ekono, abu kʼe̩wñ ku ma kʼo̩la-wñ tane̩ le̩ ma tʼuma o̩wo̩ n, ma muda li kwʼo̩najiji, ma laño̩ yo̩ ñw u, oñ ma gbalu ka kʼama chʼabononojo kpʼamilowa ane̩ ile̩."
HEB,11,14,"Todu abo ku ma nʼo̩la e̩wñ abe̩-i aka adutejugede kakini, Ma tene ane̩ e-ma."
HEB,11,15,I la che̩wñ kʼibe-ma ma kadʼe-ku ma kwef uwñ dufu le̩ ma ma lʼuña edabi.
HEB,11,16,"Ama fa-i ma fo̩tarʼe-ki nyo̩ tule, owñ chʼe-efojale: lef e-le̩ oñ i ma chʼe̩wñ anyo̩ ñw O̩jo̩ ku ma dʼowñ kʼO̩jo̩ e-ma n; todu i fʼewo ñwo̩che ñw ma me̩."
HEB,11,17,E̩do̩ ekono chʼe̩wñ kʼEbraham dʼAise̩k wa te̩ abu ku ma ajʼowñ ma le̩; owñ ki yo̩ ñw o̩la ku ma katane̩ le̩ la do̩mo̩ adʼo̩ma-wñ okpono wa ñw O̩jo̩;
HEB,11,18,"owñ chʼe̩ne̩ ku ma ko̩la-wñ kakini, Efu Aise̩k ma ado̩ ugbe̩ ñw e̩."
HEB,11,19,Owñ fulo ka kʼO̩jo̩ neke dʼu kwane̩ kwef abo ki ku; ef uwo̩li uku i ño̩ dabi ne̩ kwo.
HEB,11,20,"E̩do̩ ekono chʼe̩wñ kʼAise̩k kadua ñw Jeko̩b kpai Iso̩, ugbo o̩la e̩wñ ki ache ki wa."
HEB,11,21,E̩do̩ ekono chʼe̩wñ ku Jeko̩b kadua ñw amo̩ma Jose̩f okoke abu kʼi aku le̩; i laño̩ dojikane̩ ñw O̩jo̩ oj o̩kpa-wñ.
HEB,11,22,E̩do̩ ekono chʼe̩wñ ku Jose̩f dibekadʼakwodufu amo̩ma Israe̩l abu kʼi me̩ ediñmi; oñ i fʼuko̩ te̩ ñw ma ugbo o̩la achiku-wñ.
HEB,11,23,"E̩do̩ ekono chʼe̩wñ kʼabo ku ma bi Mose̩s dʼowñ maja ochu me̩ta, todabu ku ma li kʼi chʼo̩ma alifia; ma la ruilo o̩da onu le̩ n."
HEB,11,24,E̩do̩ ekono chʼe̩wñ ku Mose̩s ko̩ je̩ ñw ma dʼo̩ owñ kʼo̩ma o̩ma Fero e-onobule̩ e̩gba kʼi nana;
HEB,11,25,ebʼamone̩ O̩jo̩ li e̩bie̩ne̩ chʼe-kʼi du tʼe̩ne̩ e̩do̩ e̩bo̩ e-adure ki ma kpo̩kpe̩ n le.
HEB,11,26,"Ina ku ma bu Kraisti chʼe̩wñ anana eju-wñ tʼe̩wñ akoko ane̩ Ijipti le, todu i mʼeju korʼuro̩me̩-wñ."
HEB,11,27,"E̩do̩ ekono chʼe̩wñ ki tʼIjipti no̩, kʼi ma la railo e̩do̩fulu onu le̩ n: todu i fʼe̩do̩-wñ ji dabe̩ne̩ kʼi ali e̩ne̩ kʼeju ma li n le̩."
HEB,11,28,"E̩do̩ ekono chʼe̩wñ ki fʼElaloji le̩ che, kʼi la dʼe̩bie̩ fonyʼolugbo̩na le̩, tode̩gba kʼe̩ne̩ ki akpʼamomo̩gba le̩ akʼuma o̩wo̩."
HEB,11,29,E̩do̩ ekono chʼe̩wñ ku ma lale gu ef Ohimini Ekpikpa du dabe̩ne̩ kʼane̩ e̩gbe̩; e-kʼabo Ijipti chʼajama-wñ kʼi la mʼuma ko mi.
HEB,11,30,"E̩do̩ ekono chʼe̩wñ kʼaku Je̩riko gulo̩, owñ chʼabu ku ma lʼo daka o̩jo̩ mebie le̩."
HEB,11,31,"E̩do̩ ekono chʼe̩wñ ku Rehab ajo̩ko̩ le̩ ma lenyo̩ manyʼabo ku ma ko̩ egbo̩lagbo̩ le̩ n, abu kʼi mʼabo ku ma kpe̩ atu ane̩ gba kpʼure̩do̩."
HEB,11,32,"E̩wñ naño̩ ka taa? todu iko nyarʼumi kʼu choli o̩la Gidio̩n kpai Barak kpai Samson kpai Je̩fta, tʼe-Defid kpʼe-Samiue̩l kpʼe-amakache̩:"
HEB,11,33,"lef e̩do̩ ekono oñ ma fʼojane̩ ojane̩ du, ma fʼuko̩lo̩ o̩kpakpa che, e̩wñ ku ma katane̩ kwotʼuma o̩wo̩, ma je̩ ñw oli kwotʼamidu alu;"
HEB,11,34,"ma fʼukpahiu una kpalu, ma fʼalu ugbada o̩wo̩, ma fʼukpahiu ne̩ ef e̩gbo, ma mud amagbiti ef ogu, ma je̩ ñw amisoja abomune̩ ojoji mʼoji dalo̩."
HEB,11,35,"Abobule̩ mʼabo-ma ki ku gba kwef udajikwane̩. Ma la fʼabomune̩ gwo okute̩, abu ku ma ko̩ e̩gba ula-ma tane̩; todu kʼama ki dʼo̩wo̩ dʼudajikwane̩ e-ki nyo̩ tule."
HEB,11,36,"Ma la nʼakoru kpʼedili jʼabomune̩ ojoji ma, kpʼeji kpʼemu tʼunyi uga ge̩."
HEB,11,37,"Ma nʼokuta fʼuma kpa, ma nʼebije fʼuma ko̩da meji, ma jʼuma ma, ma kʼuku ugbada; ma tale ef año̩ ala, kpʼef año̩ ewo; ma li ubie̩, ma chʼuma o̩bata, ma chʼuma e̩bie̩ne̩;"
HEB,11,38,"abo ile̩-i nyo̩ bʼabo kʼa ka-i jo̩ n; ma chila jʼaje̩tachi, kpʼuwo kpʼowo, kpʼef ura, ane̩-ile̩-i."
HEB,11,39,"Oñ abo-i chaka abu ku ma gbʼuma ibenu lef e̩do̩ ekono-ma, ma la ne̩ e̩wñ ukatane̩ le̩ n,"
HEB,11,40,"abu kʼO̩jo̩ fʼe̩wñ ki nyo̩ tule li tan? todu wa, todu kʼama ki we emufu kpoji lubi wa ojoji."
HEB,12,1,"Abe̩le̩ awa ge̩ awa kʼame̩nibenu wewe abe̩-i donyʼuwa daka-i dabalu kʼakpa ojale adu te̩, ki namʼe̩wñ du ki agbaji tʼuwa o̩la kpʼadure ki ahika donyʼuwa gwo̩ jane̩, kʼa fe̩do̩lichi kʼa fʼule ku ma du te̩ o̩gba-wa-i ra."
HEB,12,2,"Eju-wa ki kwo bʼe̩wñ ki bo̩ te̩ kʼi fe̩rʼUchane̩ kpʼAchʼe̩do̩ ekono kpoji, owñ che Jisusi kʼi fe̩do̩lichi ugbo oli uku, kʼi la dʼanyo̩-wñ rʼibe̩te̩ tod uyo̩ ku ma du te̩ o̩gba-wñ, fa-i i la kwogugu o̩wo̩ awo̩to̩ ede O̩jo̩ me̩."
HEB,12,3,"Todu ame̩ ki fʼibe alu kʼi fe̩do̩lichi ugbo o̩la kʼame̩nadure ka nyʼowñ o̩la ñwa, tode̩gba kʼo̩la-me̩ ada ki fʼonugo-me̩ hia."
HEB,12,4,Me̩ la fejugbiti akobʼadure ñʼe̩bie̩ rʼume̩ o̩la mama ta n:
HEB,12,5,"me̩ la legbenyo̩ o̩la ugbe̩do̩ kʼi ako̩la ñw me̩ dab amo̩ma le̩ kakini,"
HEB,12,6,"todu e̩ne̩ kʼOndu afe̩do̩, i akʼo̩ o̩la,"
HEB,12,7,Todu o̩la ku ma ko̩ me̩ le̩ oñ me̩ fe̩do̩ lichii. O̩jo̩ ache e̩wñ kpʼame̩ dab amo̩ma; todu ugbo o̩ma de̩ kʼata-wñ ma kʼo̩ o̩la n?
HEB,12,8,"I la che̩wñ ku me̩ jo̩ ki ma nʼo̩la eko̩ me̩ n, mak amagbabi me̩ che, me̩ la chʼo̩ma n, todu e-duu ki chʼo̩ma anʼo̩la ku ma ako̩."
HEB,12,9,Ubile̩ ge̩ a nʼamata-wa e-o̩re̩la ku ma kʼuwa o̩la oñ a diba ñw ma; i dukpe̩ kʼa fʼo̩la-wa kamuhite̩ tule ñw Ata amafu kʼa adeju n?
HEB,12,10,"Todu ama le̩ kʼuwa o̩la iko re teju alu ki nyo̩ eju-ma; owñ muda che ki nʼile ñwa, todu kʼa kitʼo̩wo̩ nyʼefo̩ e-owñ."
HEB,12,11,"Uko̩ o̩la du ku ma kʼone̩ abajo̩-i anʼuyo̩ wa n, chai e̩do̩dudu eju-wa; e̩gba tʼe̩gba i arʼe̩ro ure̩do̩ e-o̩kpakpa ñw abo ku ma ko̩che̩ ugbo-wñ."
HEB,12,12,Todule̩ me̩ nafʼo̩wo̩ ki lo̩la kpʼokuku ki ku tʼo̩la ñwo̩che tʼe̩gu;
HEB,12,13,"me̩ ki laño̩ fʼikpa okpoolo te̩ tod e̩re̩-me̩ tode̩gba ki fʼe-ki achika rida tiba, chai o̩ga-wñ echekpa."
HEB,12,14,Me̩ nabʼure̩do̩ kpʼefo̩ e-kʼeju e̩ne̩ du ma adʼOndu lubi-wñ n kpe̩re̩ ugbo e̩ne̩ du.
HEB,12,15,"Me̩ nafeju gwanyi to̩de̩gba kʼe̩ne̩ʼka nyarʼufe̩de̩nyo̩ O̩jo̩; tode̩gba kʼili ulukokoʼka afiga ki ache me̩ ihianyi, kʼe̩wñ damʼamone̩ wewe o̩la lef e-le̩;"
HEB,12,16,tode̩gba kʼe̩ne̩ du chʼe̩nabutabu abe̩k e̩ne̩ ki ma dinye̩rʼe̩wñ n dabe̩ne̩ kʼIso̩ kʼi mʼo̩da o̩mo̩gba-wñ du ta tod o̩kpa o̩je̩ʼka de̩.
HEB,12,17,"Todu ame̩ chema kakini, Ubi e-le̩ abʼi chaka dʼowñ e̩do̩ kʼi je̩ e̩nyo̩ le̩ ogu, ma fuñwa ka kʼi nyo̩ ku ma du ñw u n; todu i li uña eribeda du n, abʼi chaka nʼomi aku afeju nana nana."
HEB,12,18,Todu me̩ dufu wʼugbo uwo ku ma adʼo̩wo̩ chʼo kpʼe-ku ma la fʼuna-wñ ko kpʼugbo akpa ki du te̩ fioo kpʼugbo e̩chubi kpʼugbo ukpogo afu
HEB,12,19,"kpʼugbo uko̩la o̩kakachi, kpʼugbo omu uko̩la n; owñ chʼe-kʼabo ku ma gbʼo̩ gbʼejumomi ku ma we edʼo̩la le̩ manyu ñw ma le̩;"
HEB,12,20,"todu ma neke ne̩ e̩wñ ku ma kpe̩ru ma le̩ n, i chaka chʼe̩la kad uwo le̩ ma arʼokuta kpa."
HEB,12,21,"Oñ abu kʼe̩wñ ki tejugede le̩ abailo abe̩-i Mose̩s kakini, Ailo aba mi nana, o̩la-mi aga:"
HEB,12,22,"ame̩ muda dufu wa ugbo uwo Zayo̩n kpʼugbo ewo e-O̩jo̩ ki deju owñ che Je̩rusale̩m e-efojale, kpʼugbo amonuche̩ icham nyʼo̩gwo̩ko̩ wewe,"
HEB,12,23,"ugbo o̩gbadu kpʼugbo ujeju abudo̩ e-amo̩mo̩gba e-ku ma kʼodu-ma rʼefojale, kpʼugbo O̩jo̩ kʼi chʼakajo̩ e̩ne̩ du kpʼugbo amafu e-ame̩no̩kpakpa ku ma mʼuma fu kpoji"
HEB,12,24,kpʼugbo Jisusi ki chʼe̩nagbagba alo e-etito̩ kpʼugbo e̩bie̩ ku ma tafio̩ ki ako̩la e̩wñ tʼe-kʼe-Ebe̩l ka le.
HEB,12,25,"Me̩ nago, ku me̩ we ede̩yakpʼe̩ne̩ ki ako̩la le̩. Todu iche̩wñ kʼabo ku ma de̩yakpo̩ e̩ne̩ ki juka ñw ma ile̩-i ma fʼo̩wo̩ tane̩ n, e-wa, kʼa dubigba e̩ne̩ ki kwʼefojale le̩ atule nana n?"
HEB,12,26,"Omuko̩la-wñ fʼane̩ miejo e̩gba le̩; i muda katane̩ fa-i me̩ kakini, I bo̩ onuʼka ta, kʼomi amiʼane̩ ile̩ kate ejo n, chai efojale kpoho."
HEB,12,27,"Oñ onuʼka ta kʼi ka dudufu kakini, E̩wñ emiejo le̩ dabe̩ne̩ kʼe̩wñ ku ma che te̩-i eko kwʼo̩mo̩, todu kʼe̩wñ ki ma miejo n, ki jo̩ alo waa."
HEB,12,28,"Tod e-kide̩ abu kʼa agba o̩da ojane̩ ki ma miejo n, a ki nʼufe̩de̩nyo̩ kʼa che e̩wñ ki rʼO̩jo̩ e̩do̩ lef uwñ ekpe̩do̩rʼO̩jo̩ kpʼe̩gahi ki ño̩ manyʼu:"
HEB,12,29,todu O̩jo̩-wa ño̩ chʼuna ki afʼe̩wñ lie̩ mana.
HEB,13,1,Eche̩do̩ o̩maye ki nado̩mo̩ alo waa.
HEB,13,2,"Me̩ ki gbenyo̩ eche̩do̩ ononojo n: todu lef e-le̩ abo iche̩ka chʼamonuche̩ O̩jo̩ ojo, ma la ma n."
HEB,13,3,"Me̩ nadibekadʼabo ku ma jʼoj agba, dabe̩ne̩ kʼame̩ kpʼama jʼoj agba; kpʼabo ku ma chʼuma e̩bie̩ne̩, abu kʼame̩ onugo laño̩ dʼef año̩la le̩ ta."
HEB,13,4,"Echʼo̩ko̩ ñw o̩ya ki chʼe̩wñ ojima ef e̩wñ du, ojʼate̩-ma ki de̩ jali; todu O̩jo̩ akajo̩ ame̩nabutabu kpʼabo ku ma tene o̩ya one̩."
HEB,13,5,"Alu ku me̩ de̩ ache e̩wñ ile̩-i ki nʼo̩ko̩ eche̩ño̩-wñ n; e̩wñ ki dʼugbo me̩ abu ku me̩ jo̩-i ki nabʼume̩ jo̩; todu owñ onugo kakini, I nʼugbo du kʼu nabʼo̩wo̩ lo̩ ugbo we̩ n, i la nʼugbo du kʼu nadʼuwe̩ tinyo̩ n."
HEB,13,6,"Todabe̩le̩ awa nʼeju-e̩gbo kʼa kakini,"
HEB,13,7,"Me̩ nalibekadʼame̩nuto̩gba-me̩, owñ chʼabo ku ma kʼo̩lO̩jo̩ ñw me̩ le̩; me̩ nafejugo alu kʼoji e̩wñ ku ma che ef ile̩-i de̩ lale ku me̩ wʼe̩do̩ ekono-ma che."
HEB,13,8,O̩nale̩ kpʼeñini Jisusi Kraist dʼalu kʼi de̩ ogbegbele̩.
HEB,13,9,"Me̩ ki je̩ ñw uko̩ o̩la ojoji ojoji kpʼe-ejaduña ki ko me̩ alo n; todu i chʼo̩me̩me̩le̩ kʼufe̩de̩nyo̩ ki fʼe̩do̩-me̩ lonyane̩; i ki chʼuje̩wñ, e-ki ma nʼile ñw abo ku ma tale ef uwñ n in."
HEB,13,10,"Awa chenʼubo̩ iche̩bo̩, e-kʼabo ku ma che e̩wñ ebu le̩ ma n o̩da ku ma je̩ kwef uwñ n."
HEB,13,11,"Todu ma kʼoku e̩la e-kʼagboji amatama kʼe̩bie̩-wñ wa ef uña kiafo̩ tod adure le̩, gujo ejo̩do̩da ala le̩."
HEB,13,12,"Lef e-kide̩ Jisus onugo fʼuwa li ejo̩do̩da ala le̩, todu kʼi che kʼamone̩ le̩ ki fo̩, lef e̩bie̩ e-wñ,"
HEB,13,13,"oñ abe̩le̩ a ki nadufu nyʼugbo owñ ejo̩do̩da ala-i, kʼa ne̩ ina ku ma bʼowñ."
HEB,13,14,"Todu a nʼewo ki akpo̩kpe̩ emi n, chai e-ki ache ki wa oñ a feju."
HEB,13,15,"Todule̩ a ki dʼuñwulo̩ wa ñw O̩jo̩ e̩gba du kʼi chʼe̩wñ iche̩bo̩-wñ, e-le̩ chʼe̩ro uko ki agbalu ñw odu-wñ."
HEB,13,16,"Me̩ ki muda gbenyo̩ e̩wñ e̩nyo̩ eche kpʼuta eta n, todu iche̩bo̩ e̩gʼe-le̩ chenyo̩ O̩jo̩ eju tabale."
HEB,13,17,"Me̩ nagbʼo̩la ame̩nuto̩gba-me̩ gbo̩, me̩ ki la gbʼo̩wo̩ e̩lo̩ ñw ma; todu ma jʼagwe̩ke̩ adide tod onugo-me̩, abu kʼama acholi e̩wñ jo̩; todu kʼama ki che-i kpʼuyo̩, ki we echʼifi efi, todu e-le̩ ma chʼofu ñw me̩."
HEB,13,18,"Me̩ nachadua todu wa, todu e̩do̩-wa mugba ka kʼa chenʼakone̩ o̩la o̩me̩me̩le̩ ef e̩do̩-wa, i dʼuwa e̩do̩ kʼa jʼachʼe̩wñ o̩me̩me̩le̩ du."
HEB,13,19,Oñ naño̩ gbo̩ko̩bʼume̩ ku me̩ che ololo tule todu kʼomi kʼu dabi tʼe̩gu-mi ñw me̩ piopio tule.
HEB,13,20,"Oñ O̩jo̩ e-ure̩do̩, e-ki mʼAdidala elile le̩ du dabi wa kwef abo ki ku ef e̩bie̩ alo ogbegbele̩, owñ chʼOndu-wa Jisus."
HEB,13,21,"I ki nahi ume̩ iñmi ko ef e̩wñ ki nyo̩ du ku me̩ ki che e̩wñ ki dʼowñ e̩do̩, kʼi nachʼe̩wñ ki nyʼowñ eju ef uwa lefu Jisusi Kraist; ojima ki chʼe-owñ ogbegbele̩ nyile̩wa. Ami."
HEB,13,22,"Oñ nagbo̩ko̩bʼume̩, amo̩maye, me̩ naje̩ kpʼo̩la ugbe̩do̩-i; todu u fʼo̩takada o̩la pe̩ ko̩ rʼume̩-i."
HEB,13,23,Ame̩ ki ma ka ku ma tʼo̩maye-wa Timoti no̩ me̩; i takpa wa nali me̩ manyʼu.
HEB,13,24,"Me̩ nagwa ame̩nuto̩gba-me̩ chaka, kpʼabo kiafo̩ chaka. Abo Itali agwa me̩."
HEB,13,25,Ufe̩de̩nyo̩ ki dʼugbo me̩ chaka. Ami.
JAS,1,1,"Jeme̩s, adu O̩jo̩ kpʼe-Ondu Jisus Kraisti, tʼugbo abo̩lo̩pu me̩gweji ku ma chʼe̩kpatuka jo̩ le̩, Me̩ agba-oo!"
JAS,1,2,"O̩chaka-wñ ki chʼuyo̩ eju-me̩, amo̩maye-mi, e̩gba du ku me̩ ñwa rʼef ajama ojoji ojoji,"
JAS,1,3,abu ku me̩ chema ka kʼe̩do̩ ekono-me̩ eñwago achuko̩lo̩ e̩do̩ elichi.
JAS,1,4,"Me̩ ki la je̩ ñw e̩do̩ elichi le̩ ki nʼuko̩lo̩-wñ ache tʼukpoji, todu kʼame̩ ki mufu kpoji, kʼe̩wñ du ki jo̩ o̩la-me̩, ki nʼe̩wñ du ki bo̩ n."
JAS,1,5,"I la che̩wñ kʼibe nyarʼe̩ne̩ʼka ef ume̩, i ki bi ugbo O̩jo̩ kʼi nʼe̩do̩ foo kʼi akʼe̩wñ ñw e̩ne̩ du, kʼi ma la akicha ñw e̩ne̩ du n, taku ma adʼu ñw u."
JAS,1,6,"I ki muda bi ef e̩do̩ eko̩no̩, i ki ñwa tʼemi tʼemi n. Todu e̩ne̩ ki do̩mo̩ añwa tʼemi tʼemi dab akpoli ohimini kʼafu adʼu, kʼi la arʼo̩ tʼemi tʼemi."
JAS,1,7,Todu e̩ne̩ le̩ ki we e̩nʼibe ka kʼi agba e̩wñʼka kwʼugbo Ondu.
JAS,1,8,"E̩ne̩ke̩le̩ ibe meji i che, o̩na kʼi ale nʼofe ane̩ n."
JAS,1,9,O̩maye kʼi la chʼo̩wo̩wane̩ kʼi nabuba ef udago-wñ kʼi chʼatate̩.
JAS,1,10,"E̩ne̩ kʼi chʼanana ki nabuba ef ehio̩wo̩-wane̩-wñ, todu i alale rinyo̩ dab ododo egbe."
JAS,1,11,"Todu olu kwane̩ manyʼafu ki kpuna, oñ i aje̩ ñw egbe gbe̩, tak ododo-wñ achi wane̩, oñ uto̩ eju e-wñ alenyo̩ rʼile̩. Abe̩le̩ anana ñʼakwacha rinyo̩ o̩na o̩na-wñ kʼi ale."
JAS,1,12,"E̩ne̩ke̩le̩ kʼi afe̩do̩lichi ugbo eja-ma ku ma ajʼowñ ma, gbede. Todu e̩gba du ku ma fʼu ñwago̩ kʼi nyo̩ kpa, i agba uloko e̩-iñmi, e-kʼi ko̩la-wñ tane̩ ñw abo ku ma afe̩do̩ owñ."
JAS,1,13,E̩ne̩ du kʼi dʼef ajama ki we eka kʼO̩jo̩ ajʼumi ma-i. Todu i nʼe̩wñ e̩bie̩ne̩ du ki ajʼO̩jo̩ ma n. Owñ la ajʼe̩ne̩ du ma n.
JAS,1,14,"Ajama e̩ne̩ne̩ne̩ne̩ la kwʼugbo eño̩ e̩wñ kʼowñ onugo ache, e-le̩ afʼo̩, e-le̩ adʼo̩jo̩ te̩ ñw u."
JAS,1,15,"Tak e̩gba kʼe̩ño̩ e̩wñ le̩ fʼefu nyo̩, i abi adure. Adure la gbakpa, i adʼuku dufu."
JAS,1,16,"Me̩ we edʼo̩la-me̩ ibe, amo̩maye-mi kʼu nafe̩do̩."
JAS,1,17,Ele eche nyo̩nyo̩ kpʼele ki mufu du kwo ate̩ wa. I nagwo̩ru awa kwʼugbo Ala ugane̩ e-kʼuña erida alu kʼojiji olu arida le̩ ma dʼugbo-wñ n.
JAS,1,18,"Abu kʼi neku, i nʼo̩la ochochi bi wa, todu kʼawa ki chʼejo̩ga e̩wñ kʼi nyi uche̩ʼka."
JAS,1,19,"A me̩ ma, amo̩maye-mi kʼu nafe̩do̩. E̩ne̩ du ki hika gbo̩, kʼi la che̩du eko̩la, kʼi ño̩ che̩du e̩we̩do̩."
JAS,1,20,Todu uwe̩do̩ e̩ne̩ke̩le̩ achuko̩lo̩ o̩kpakpa O̩jo̩ dufu n.
JAS,1,21,"Todule̩, me̩ ki fʼe̩wñ iwa du kpʼe̩wñ e̩bie̩ne̩ ki chʼo̩be̩le̩ke̩te̩ jo̩ gwo̩ jane̩, me̩ ki jo̩ chikimi ku me̩ gbʼo̩la ki neke jadu onugo-me̩, owñ chʼe-ku ma chine ef ume̩ le̩."
JAS,1,22,"Me̩ ki muda chʼamache e̩wñ kʼo̩la le̩ ka; ku me̩ la we echʼamagbo̩ kate, o̩la-me̩ eda ibe e-le̩ che."
JAS,1,23,"Todu iche̩wñ kʼe̩ne̩ʼka chʼagbo o̩la le̩, kʼi ma la chʼache n, e̩ne̩ le̩ dab e̩ne̩ke̩le̩ kʼi ago eju-wñ ef ogigo alu kʼi de̩ ku ma bi u."
JAS,1,24,"Todu i fʼibe alu kʼo̩la-wñ de̩ ma, oñ i le owñ, tak ababa le̩ i gbenyo̩ alu kʼo̩la-wñ de̩."
JAS,1,25,"Ama e̩ne̩ ki hie̩do̩ wane̩ chii ago ef o̩lo̩da ki mufu kʼi ño̩ chʼe-o̩mone̩ le̩, kʼi la gugu ef uwñ waa, kʼi ma mud agbo̩ kʼi agbenyo̩ n, chai ache uko̩lo̩-wñ, owñ le̩ agbede ef e̩wñ kʼi ache."
JAS,1,26,"Iche̩wñ kʼe̩ne̩ʼka do̩ kʼi ache O̩jo̩, kʼi ma la fʼo̩wo̩ mʼalu-wñ ne̩ n, kʼi muda mʼe̩do̩-wñ ibe da, eche O̩jo̩ e-e̩ne̩ le̩ chʼo̩wai."
JAS,1,27,"O̩jo̩ eche ki de̩ hiolo kpʼe-kʼi de̩ jali ugbo O̩jo̩ kpʼAta chʼukakini, Enyʼafejudʼamo̩mayuku kpʼamo̩yaukuo̩ko̩ ef o̩bata-ma, kpai o̩la-wñ onugo ede bʼe̩wñ ile̩-i te̩ kʼe̩wñ ki we edamʼo̩."
JAS,2,1,"Amo̩maye-mi, me̩ ki we enʼe̩do̩ ekono Ondu-wa Jisus Kraisti e-ojima le̩ ef e̩nejuma."
JAS,2,2,"Todu, iche̩wñ kʼe̩ne̩ke̩le̩ kʼelika o̩jamalia tunyʼo̩ o̩wo̩ kʼi la kʼukpo o̩me̩me̩le̩ nyʼo̩la mugudu wʼef unyi ujeju-me̩, kʼe̩nale kʼi nʼukpo ane̩bo̩ ño̩ gudu wa,"
JAS,2,3,"kʼame̩ la li e̩ne̩ kʼi kʼukpo o̩me̩me̩le̩ le̩ nyʼo̩la eju, ku me̩ kakini, Uwe̩ ki gugu uña o̩me̩me̩le̩ emi-i, ku me̩ la ka ñw e̩nale le̩ kakini, Uwe̩ ki dago o̩mo̩, cho̩kpo̩ni, e̩ gugu ofe e̩wñ uke̩re̩no-mi-i,"
JAS,2,4,i chʼo̩la-me̩ eñwaru ojoji ojoji de̩ n? Oñ me̩ mud amañwa one̩ ru ku ma nʼibe bibi akpe̩.
JAS,2,5,"Me̩ gbo̩, amo̩maye-mi kʼomi afe̩do̩ me̩, i chʼame̩nale ile̩-i oñ O̩jo̩ chi ku ma mud amanana ef e̩do̩ ekono n? kpʼamaje̩ e̩wñ ogu ojane̩-wñ kʼi kʼo̩la-wñ tane̩ ñw ame̩nufe̩do̩-wñ ni"
JAS,2,6,A me̩ muda chi e̩nale ukata! I chʼamanana ade me̩ ma n? ku ma laño̩ fʼume̩ fa wʼef ajo̩ n?
JAS,2,7,I chʼama achakpabie̩ odu o̩me̩me̩le̩ ku ma do̩ manyʼume̩ le̩ n?
JAS,2,8,"Iche̩wñ kʼame̩ che e̩wñ kʼo̩lo̩da Onu ka tʼeju alu kʼOtakada O̩la O̩jo̩ ka kpa, kakini, Uwe̩ ki fe̩do̩ ekeji-we̩ dab o̩la-we̩, mak o̩me̩me̩le̩ me̩ che."
JAS,2,9,"I muda che̩wñ kʼame̩ nʼe̩nejuma, mak adure me̩ ta le̩. O̩lo̩da adʼe-le̩ bi me̩ dabe̩ne̩ kʼada me̩ je̩ le̩."
JAS,2,10,"Todu e̩ne̩ ki fʼo̩gbo̩ o̩lo̩da du de, kʼi la ro̩ko̩ibu ef e̩wñ okate, i mud e̩ne̩ ki fʼabi o̩chaka-wñ je̩."
JAS,2,11,"Todu, e̩ne̩ kʼi kakini, E̩ ki tene o̩ya e̩ne̩ omune̩ n, ño̩ ka kakini, E̩ ki kpone̩ n. I la che̩wñ kʼe̩ ma tene o̩ya one̩ n, kʼe̩ muda kpʼone̩ mak e̩ mud e̩ne̩ ki fʼada o̩lo̩da je̩ me̩."
JAS,2,12,"Me̩ ko̩la, me̩ ki la che e̩wñ dabe̩ne̩ ku ma ache ku ma kajo̩ me̩ lef o̩lo̩da e-o̩mone̩ le̩."
JAS,2,13,Todu ajo̩ e̩ne̩ ki ma ali ejumomi one̩ n anʼejumomi eli ef uwñ n. Ejumomi muda abuba ñw ajo̩.
JAS,2,14,"Amo̩maye-mi, iche̩wñ kʼe̩ne̩ʼka ka kʼi chenʼe̩do̩ ekono, kʼi ma la nʼuko̩lo̩ kʼi che n, e̩wñ chʼile-wñ? Edo̩ ekono le̩ neke jadu-wñ?"
JAS,2,15,"Iche̩wñ kʼo̩maye e̩ne̩ke̩le̩ abe̩k onobule̩ tago ofo, kʼuje̩wñ añʼo̩ o̩jo̩ du,"
JAS,2,16,"oñ e̩ne̩ʼka ef ume̩ aka ñwu ma kakini, I ra ñwu me̩ kpo̩o̩. Afu ki we ekpa me̩. Efu-me̩ ki la ko̩ ke, ku me̩ ma la kʼe̩wñ eku año̩la ñwu ma n, e̩wñ chʼile-wñ?"
JAS,2,17,"Abe̩le̩ e̩do̩ ekono la de̩. I ma nʼuko̩lo̩ eche mʼo̩ n, owñ o̩to̩to̩la-wñ chʼoku e̩wñ."
JAS,2,18,"E̩ne̩ʼka muda kakini, Uwe̩ nʼe̩do̩ ekono, omi la nʼuko̩lo̩ kʼu che. Mak uwe̩ ki dʼe̩do̩ ekono-we̩ ña mi ubi uko̩lo̩ eche ojoji, tak omi anʼuko̩lo̩ kʼu che dʼe̩do̩ ekono-mi ñʼuwe̩."
JAS,2,19,Uwe̩ ke̩do̩no ka kʼO̩jo̩ chʼokate; o̩me̩me̩le̩ e̩ che le̩. I chaka chʼamebili ake̩do̩no e-le̩; o̩la-ma la aga.
JAS,2,20,"I dʼuwe̩ e̩do̩ kʼe̩ ma? uwe̩ e̩no̩wai, ka kʼe̩do̩ ekono ubi uko̩lo̩ eche ojoji chʼagaji?"
JAS,2,21,"I che kwef uko̩lo̩ kʼEbraham ata-wa che oñ ma dale ñw u n? Owñ chʼo̩ma-wñ Aise̩k, kʼi duwa ñw O̩jo̩ oj ubo̩ iche̩bo̩ le̩ n?"
JAS,2,22,E li ka kʼe̩do̩ ekono-wñ bʼuko̩lo̩-wñ che taku kwef uko̩lo̩ le̩ e̩do̩ ekono-wñ mufu kpoji.
JAS,2,23,"Oñ O̩takada O̩la O̩jo̩ che̩ kpa ki kakini, Ebraham la ke̩do̩nʼO̩jo, oñ ma fʼe-le̩ lorʼo̩kpakpa ñw owñ. Taku ma dʼo̩ ko onuku O̩jo̩."
JAS,2,24,"Ame̩ li ka ku ma adale ñw one̩ kwef uko̩lo̩ eche, i la kwef e̩do̩ ekono kate n."
JAS,2,25,"Abe̩le̩ Rehab ajo̩ko̩ ge̩, i che kwef uko̩lo̩ kʼi che oñ ma dale ñw u n? Owñ chʼamonuche kʼi gba ma nyi le, kʼi la ko ma kwʼo̩mo̩ lʼo̩na omune̩."
JAS,2,26,"Todu alu kʼaño̩la ubi afu ojoji chʼoku e̩wñ, abe̩le̩ e̩do̩ ekono ubi uko̩lo̩ eche ojoji ño̩ chʼoku e̩wñ ge̩."
JAS,3,1,"Amo̩maye-mi, ame̩ ku me̩ mud amakone̩wñ, me̩ ki wewe n, abu ku me̩ chema ka kʼajo̩ e-wa akpuna tʼuma le."
JAS,3,2,"Todu o̩chaka-wa aro̩ko̩ibu ef e̩wñ wewe. E̩ne̩ du kʼi ma ro̩ko̩ibu ef o̩la eka n, e̩ne̩ke̩le̩ ki mufu oñ e̩ne̩ le̩ che, i laño̩ neke fʼo̩wo̩ mʼo̩gbo̩ año̩la-wñ du ne̩."
JAS,3,3,"I la che̩wñ kʼa dʼajamu tʼalu amanya ku ma ki gbʼo̩la-wa gbo̩, o̩gbo̩ año̩la-ma du a la añʼo̩ o̩na le̩."
JAS,3,4,"Me̩ ño̩ gʼo̩ko̩ ge̩; dagba i chaka nana kʼafu ki gbiti ako, oche ki nya añʼo̩ o̩na kʼi le ugbo du kʼe̩do̩ onu o̩ko̩ neku."
JAS,3,5,Abe̩le̩ ukpalu ño̩ chʼe̩wñ año̩la re ge̩; i muda aba tabale! Me̩ go abu kʼuna re amu iji inaina kʼi jo!
JAS,3,6,"Ukpalu laño̩ chʼuna ge̩; ile̩ e uji i che; ukpalu te̩ ef e̩wñ año̩la-wa adʼiwa mʼo̩gbo̩ año̩la du. I akʼuna nyʼe̩wñ du ki dʼo̩la one̩, una uña ubie̩ la akʼuna nyʼowñ."
JAS,3,7,"Todu ma neke nʼame̩la kpʼame̩we̩ kpʼamejo kpʼame̩la ef omi chaka ku ma mʼone̩ o̩la, one̩ la ne̩ abe̩le̩ me̩."
JAS,3,8,I muda nʼe̩ne̩ du kʼi neke nʼukpalu kʼi amʼone̩ o̩la n. E̩wñ e̩bie̩ne̩ ki ma nʼedolo te̩ n i che; i che̩ko̩ ñw olo ki akpʼone̩.
JAS,3,9,E-le̩ a du je̩nyʼOndu kpʼAta; a laño̩ dʼe-le̩ nama ñw one̩ ku ma che kʼi biu O̩jo̩;
JAS,3,10,"kwef aluʼkate le̩ uje̩nyu kpʼama ena adufu wa. Amo̩maye-mi, i chʼeju-wñ kʼe̩wñ-i adʼabe̩le̩ n."
JAS,3,11,Alu e̩bi omi okate adʼomi e̩rinyo̩ kpʼe-e̩lukoko dufu?
JAS,3,12,"Amo̩maye-mi, oli o̩gbaikolo neke ro o̩lif? Ikeli achiwebe̩te̩ma aro o̩gbaikolo? Abe̩le̩ omi omu neke mud omi ki rinyo̩ eñmo̩ n."
JAS,3,13,E̩ne̩ dʼef ume̩ kʼi nʼibe kʼi laño̩ mʼoji e̩wñ? E̩ne̩ le̩ ki nʼali e̩nyo̩-wñ añʼone̩ uko̩lo̩-wñ ef ibe chikimi.
JAS,3,14,"I muda che̩wñ kʼogu eja ki lukoko kpʼibe edane̩kpeju jʼef e̩do̩-me̩, me̩ ki buba n, me̩ ki la rʼolemi nyʼochochi n."
JAS,3,15,"I chʼibe ki akwʼate̩ wa de̩ n, chai e-ane̩-ile̩-i de̩, e-onugo one̩ i che, e-amebili de̩."
JAS,3,16,"Todu ugbo kʼogu eja kpʼedane̩kpeju de̩, o̩mo̩ utu e̩da kpʼe̩wñ ibe̩te̩ eche chaka ajo̩."
JAS,3,17,"E̩wñ ki dʼo̩gba ef ibe ki akwʼate̩ wa muda chʼede̩ yaala, tak i chʼe-ure̩do̩, i ache e̩wñ yo̩o̩; i chʼebo̩la, i che̩ko̩ ñw ejumomi one̩ eli kpʼe̩ro ki nyo̩; i añwa tʼemi tʼemi n, i nʼako̩ru n."
JAS,3,18,Ma la dʼe̩ro o̩kpakpa gbe̩ ef ure̩do̩ tod abo ku ma che e̩wñ ure̩do̩.
JAS,4,1,"Uja e̩gidi kpʼogu ki awʼef ume̩ fa, ugbo i kwo ta? I chʼugbo e̩wñ ki abʼume̩ e̩do̩ ki jʼef e̩wñ año̩la-me̩ aja le̩ i kwo n?"
JAS,4,2,"Me̩ chʼe̩ño̩ e̩wñ, me̩ la ne̩ n; me̩ kpone̩, me̩ la jogu omune̩, o̩wo̩-me̩ la neke tu n; me̩ jʼegidi, me̩ jogu; me̩ la ane̩ n, ukpe̩ ku me̩ ma bi n."
JAS,4,3,"Me̩ bi, me̩ la agba n, todabu ku me̩ bi lʼo̩na e̩bie̩ne̩, todu kʼame̩ ki dʼu kpabie̩ ef e̩wñ ki abʼume̩ e̩do̩ ofo."
JAS,4,4,Ame̩ amajo̩ko̩! me̩ ma ka kʼonuku ile̩-i eche chʼe̩nebi O̩jo̩ eche n? Todule̩ e̩ne̩ du kʼi neku echʼonuku ile̩ mʼo̩la-wñ du chʼe̩nebi O̩jo̩.
JAS,4,5,Abe̩k ame̩ do̩ kʼO̩takada O̩la O̩jo̩ ako̩la o̩wai ofo? Afu kʼi je̩ ñw u dodo ef uwa añeju e̩wñ gbogbo tʼelie̩na.
JAS,4,6,"I muda adʼufe̩de̩nyo̩ ki tule wa. Lef e-le̩ i kakini, O̩jo̩ ako bʼabo ku ma hi o̩la-ma ne̩, i muda adʼufe̩de̩nyo̩ ñw abo ku ma hi o̩la-ma wane̩."
JAS,4,7,Todule̩ me̩ nafʼo̩la-me̩ kamuhite̩ ñw O̩jo̩; me̩ ki muda dago bʼAbulumone̩ tak i ara bʼume̩ te̩.
JAS,4,8,"Me̩ te̩me̩rʼO̩jo̩ tak owñ ate̩me̩ru me̩. Me̩ ki fʼo̩wo̩-me̩ gwe̩ ki fe̩, ame̩ ame̩nadure; me̩ fʼe̩do̩-me̩ gworinyo̩, ame̩ abo ibe meji."
JAS,4,9,"Me̩ ki li ubie̩, me̩ daido̩, me̩ raku ge̩. Anyi-me̩ ki rida tef aido̩ edo̩, uyo̩-me̩ ki ño̩ rida chʼayiku ge̩."
JAS,4,10,"O̩la-me̩ ki chʼe̩hiwane̩ eju Ondu, tak owñ ahi ume̩ ne."
JAS,4,11,"Me̩ ki chakpabie̩ omune̩ n, amo̩maye. E̩ne̩ ki achakpabie̩ o̩maye, abe̩k i akpʼo̩maye-wñ abi mak akpabie̩ o̩lo̩da i ache le̩, i akpʼo̩lo̩da abi de̩: i la che̩wñ kʼe̩ kajo̩ o̩lo̩da, i chʼache e̩wñ kʼo̩lo̩da ka oñ e̩ che n, chai e̩ne̩ ki akajo̩ o̩lo̩da uwe̩ che."
JAS,4,12,"Adʼo̩lo̩da wa kpʼakajo̩ chʼe̩ne̩kate, Owñ chʼe̩ne̩ ki nʼukpahiu kʼi ajadu, kʼi laño̩ nʼukpahiu kʼi ako nyʼef ulenyo̩ le̩. E̩ne̩ uwe̩ che, kʼe̩ kpʼekeji-we̩ abi ta?"
JAS,4,13,"Me̩ lewa ta, ame̩ ku me̩ kakini, Eñini-i abe̩k o̩na oñ a anyʼewo abe̩i kʼa che e̩wñ o̩mo̩ o̩do̩ʼka, kʼa chʼinya-ma kʼa jʼile;"
JAS,4,14,me̩ la ma e̩wñ ki ade̩ o̩na n. Ab iñmi-me̩ de̩? Todu ame̩ chʼatula ki atejugede pe̩e̩ tak i alenyo̩ rʼeju.
JAS,4,15,"E-ku me̩ ma ka koji de̩, kakini, Iche̩wñ ki dʼOndu e̩do̩ a la adeju oñ a achʼe-i abe̩k e-le̩."
JAS,4,16,Fa-i me̩ jʼabuba ef eke-me̩ le̩. Uba e̩go̩ e-le̩ du chʼe̩wñ bibi.
JAS,4,17,"Todu, ugbo e̩ne̩ ki ma e̩wñ ki chʼo̩me̩me̩le̩ kʼi ache, kʼi ma la ache n, adure i che nw e̩ne̩ le̩."
JAS,5,1,"Me̩ lewa ke, ame̩ amanana, me̩ raku, me̩ kwa taa noj ubie̩ ki awa abʼume̩ma."
JAS,5,2,"E̩wñ anana-me̩ che̩ me̩, ojudu fʼotogbo-me̩ lo̩ kpa."
JAS,5,3,"O̩jamalia-me̩ kpʼajifa-me̩ te̩kala me̩; e̩te̩kala-wñ agbʼibenu nyu me̩, i ñʼaje̩ o̩re̩la-me̩ dab una. Ame̩ gbʼe̩wñ akoko jo̩ o̩jo̩ otitala-i."
JAS,5,4,"Me̩ go, ome̩ abuko̩lo̩ ku ma kpa e̩wñ oko-me̩ e-ku me̩ gwo̩nyʼu afuma le̩ nakwa; oñ ukwa abo ku ma kʼe̩wñ oko-me̩ wʼunyi la raugudu tʼeti Ondu ki nʼe̩wñ du me̩."
JAS,5,5,"Ame̩ te̩tajʼile-i ajʼura, me̩ la jʼachile̩; me̩ je̩ ñw e̩do̩-o̩la-me̩ bo o̩jo̩ku ma kpʼone̩ dab e̩la."
JAS,5,6,"Me̩ fʼabi kpʼo̩, me̩ ño̩ fʼE̩no̩kpakpa le̩ kpa ge̩; i akobʼume̩ n."
JAS,5,7,"Todule̩ me̩ nafe̩do̩je̩ waa, amo̩maye, gbogbo tʼewa Ondu. Me̩ go, aluche̩ do̩mo̩ anede e̩ro ane̩-ile̩-i e-o̩me̩me̩le̩. I aje̩do̩ gbogbo tak i mʼomi ojale ejodudu kpʼe-ubiane̩ gba."
JAS,5,8,Ame̩ ki ño̩ je̩do̩ ge̩. Me̩ nahi e̩do̩-me̩ e̩re̩ nyane̩; todabu kʼewa Ondu me̩ro̩wo̩ me̩.
JAS,5,9,"Me̩ ki fiʼomune̩ ifi n, amo̩maye, todu ku ma ki we ekpa me̩ abi: go, Akajo̩ dago alugbo̩na me̩."
JAS,5,10,"Amo̩maye, me̩ kʼamakache̩ ku ma ko̩la ef odu Ondu le̩ chʼe̩wñ uwo̩li uwa e̩bie̩ne̩ eli kpai e̩do̩ eje̩."
JAS,5,11,"Me̩ go, a aka kʼabo ku ma fʼe̩do̩ lichi gbede: ame̩ la gbʼinabali e̩do̩ lichi e-Job me̩; me̩ laño̩ li ukpoji Ondu, kakini, Ondu nʼe̩do̩ ki achʼiwo̩ one̩ gbe̩, i ali ejumomi one̩."
JAS,5,12,"E̩wñ ki muda tʼo̩gba e̩wñ du la de̩, amo̩maye-mi, me̩ ki ge̩bo̩ n, tʼe-efojale, tʼe-ane̩-ile̩-i, tʼe-e̩bo̩ omune̩ du. I-i-me̩ ki chʼi-i ke, oda-me̩ ki chʼo̩da! todu e̩gba ku me̩ ñwa tʼef ajo̩."
JAS,5,13,I nʼe̩ne̩ ki ali uwa e̩bie̩ne̩ ef ume̩? I ki chʼadua. I nʼe̩ne̩ kʼe̩do̩-wñ bo̩? I ki kʼeli dʼO̩jo̩.
JAS,5,14,I nʼe̩ne̩ ki dʼef ume̩ ki ma lo̩ ñw u n? I ki fʼabogijo ujeju abudo̩ Ondu do̩ wa; abu ku ma dʼekpo kulu ef odu Ondu ama ki chʼadua bʼo ma.
JAS,5,15,"Adua e-e̩do̩ ekono la ajadu e̩ne̩ kʼo̩la-wñ muda le̩, tak Ondu adʼu kwane̩. I la che̩wñ ki chʼa dure i ta ño̩ ta le̩, ma ato̩no̩ ñw u."
JAS,5,16,"Todule̩ me̩ nagbalu adure-me̩ ñw omune̩, ku me̩ nachadua tod omune̩, ku ma ki fʼo̩ga-me̩ che. Uko̩lo̩ kʼo̩ko̩ kʼe̩no̩kpakpa agba bʼO̩jo̩ ache chʼegbiti."
JAS,5,17,"E̩laija chʼone̩ kʼe̩wñ awo̩ dab awa, echadua i la chʼadua kʼomi ki we elo, oñ omi ma lo̩ bʼane̩-ile̩ ma n gbogbo o̩do̩ me̩ta kpʼochu me̩fa."
JAS,5,18,"Tak i ño̩ dabi chʼadua, oñ efojale dʼomi wa tak ane̩-ile̩ ño̩ kʼe̩ro-wñ dufu wa ge̩."
JAS,5,19,"Amo̩maye-mi, iche̩wñ kʼe̩ne̩ du ef ume̩ chila bʼochochi te̩, tak e̩ne̩ʼka rʼowñ da tʼe̩gu,"
JAS,5,20,"ame̩ ki ma kakini, E̩ne̩ ki rʼe̩nadure da kwef ila o̩na-wñ ajadu onugo e̩ne̩ le̩ kwef uku, i lañʼadʼe̩wñ bʼugwe̩ko̩ adure ma ge̩."
1PE,1,1,"Pita, e̩nukpuche̩ Jisusi Kraisti, tʼugbo amilowa ku ma che̩kpatuka jʼane̩ Po̩nto̩s kpai Galatia kpai Kapadosia kpai Esia kpai Be̩tunia."
1PE,1,2,"Owñ chʼabo kʼO̩jo̩ Ata chi ma likpa alu kʼi fʼe̩wñ du ma tane̩ ef efo̩ e-Afu, kʼame̩ ki gbʼo̩la Jisusi Kraisti gbo̩, kʼe̩bie̩-wñ ki natafi ume̩ o̩la. Ufe̩de̩nyo̩ kpʼure̩do̩ ki dʼugbo me̩. I ki nana nyo̩gba."
1PE,1,3,"O̩jo̩ kʼi laño̩ chʼAta Ondu-wa Jisusi Kraisti ki nele. I fʼuwa bi etito̩ teju ejumomi-wñ o̩gbaje̩je̩ ñw ukibeno ki deju, lef edajikwane̩ ki Jisusi Kraisti dajikwane̩ kwef abo ki ku."
1PE,1,4,"Kʼa ki jʼe̩wñ ogu ki ma ache̩ n, e-kʼe̩wñ ma damʼo̩ n, kʼi ma la acha n, e-kʼama jʼadejutʼo̩ efojale tod ame̩,"
1PE,1,5,kʼukpahiu O̩jo̩ jʼadide me̩ lef e̩do̩ ekono tod ujadu kʼi chʼeñwo̩che te̩ ku ma mubi rʼeju adiko otitala.
1PE,1,6,Me̩ nagwoguyo̩ ef e-le̩ waa; dagba i chaka dukpe̩ kʼame̩ ache̩do̩dudu iko re-i ef ajama ojoji ojoji ta.
1PE,1,7,"Todu ku ma ki li ka kʼe̩do̩ ekono-me̩ ku ma añwago kʼi chʼe̩wñ akoko tʼo̩jamalia ki akpabie le nana dagba ma chaka nʼuna gwe̩, anʼuñwulo̩ kpʼojima kpʼubumo̩ ef ebite̩ Jisusi Kraist,"
1PE,1,8,"owñ kʼame̩ ma li n, kʼame̩ muda afe̩do̩ uwñ le̩; dagba kʼeju-me̩ ma dʼo̩ fa-i ta n; abu ku me̩ muda ake̩do̩nʼo, me̩ nʼuyo̩ ki ma jʼaka n e-kʼojima che̩ko̩ ñw u agwoguyo̩."
1PE,1,9,"Ame̩ agba oji e̩do̩ ekono-me̩ le̩, owñ chʼujadu e-onugo-me̩."
1PE,1,10,"Amakache̩ ku ma fʼache̩ o̩la ufe̩de̩nyo̩ le̩ ka ñwu me̩ feju oji e̩wñ ujadu kʼa ka-i ema, ma laño̩ tejane̩-wñ kiili."
1PE,1,11,"Ma jʼatejane̩ iko e̩gba, kpai alu kʼiko kʼAfu Kraisti kʼi dʼef uma le̩ adu dufu ade̩, owñ chʼabu kʼi nagbʼibenu tane̩ ugbo iwo̩ ki Kraist ali kpai ojima ki dʼubi-wñ."
1PE,1,12,"Ma mubi rʼuma eju ka kʼi chʼo̩la-ma n, chai ame̩ oñ ma jo̩ ache e̩wñ le̩ ñw u, owñ chʼe-ku ma dʼu ka ñwu me̩ fa-i lef abo ku ma fʼuche̩nyo̩ je̩ rʼume̩ ef Afu Kiafo̩ ku ma kpe̩ kwʼefojale wa. E̩ño̩-wñ che amonuche̩ O̩jo̩ ku ma te̩kpe̩ agʼo̩."
1PE,1,13,"Todule̩ me̩ nafʼe̩wñ lʼago e-ibe-me̩ de. Ibe-me̩ ki chʼewane̩, ku me̩ kibeno ufe̩de̩nyo̩ ku ma ane̩ wa ñwu me̩ ef ebite̩ ku ma abi Jisus Kraisti te̩ tʼukpoji."
1PE,1,14,"Dabe̩ne̩ kʼamo̩ma ku ma agbʼo̩la gbo̩, ame̩ ki chʼo̩la-me̩ ku me̩ biu alu ku me̩ de̩ o̩gbo̩gba ef e̩ño̩ e̩wñ ku me̩ che iko ugbodu-me̩ le̩ n;"
1PE,1,15,"ame̩ ki la mud abo kiafo̩ ef e̩wñ du ku me̩ jo̩ ache, alu kʼe̩ne̩ kʼi do̩ me̩ afo̩ le̩."
1PE,1,16,"Todu ma fʼu ko̩ tane̩ kakini, Ame̩ ki chʼabo kiafo̩, ukpe̩ kʼomi afo̩."
1PE,1,17,"I la che̩wñ kʼe̩ne̩ ku me̩ do̩ kʼAta-me̩ le̩ ma nʼe̩nejuma n, kʼi muda akajo̩ one̩ teju alu kʼuko̩lo̩ e̩ne̩ne̩ne̩ne̩ de̩, maku me̩ ki jo̩ ef ailo era iko ilowa-me̩-i,"
1PE,1,18,abu ku me̩ chema ka kʼi chʼe̩wñ kʼi ache̩ dab ajifa kpʼo̩jamalia oñ ma ne̩ la me̩ tane̩ kwef e̩wñ o̩gu o̩wai kʼamata-me̩ du tane̩ ñwu me̩ le̩ n.
1PE,1,19,"Chai e̩bie̩ akoko, kʼi dabe̩ne̩ kʼe-o̩mala kʼi ma nʼuchalu n, kʼi ma la nʼe̩kpabie̩ o̩la n, owñ chʼe-Kraisti,"
1PE,1,20,"e-kʼO̩jo̩ fʼu ma tane̩ o̩gba taku ma kpʼe̩re̩ ile̩-i, ma muda dʼu tejugede iko otitala-i tod ame̩,"
1PE,1,21,"ku me̩ ke̩do̩nʼO̩jo̩ lefuwñ. Owñ chʼO̩jo̩ kʼi dʼowñ kwane̩ kwef abo ki ku, kʼi laño̩ mʼojima du ñw u, todu kʼuke̩do̩no-me̩ kpʼukibeno-me̩ ki chʼO̩jo̩."
1PE,1,22,"Abu ku me̩ fʼonugo-me̩ gworinyo̩ ef ochochi ku me̩ mugbagbo̩ kʼeche̩do̩ amo̩maye-me̩ ki we enʼakoru, me̩ ki fe̩do̩ omune̩ kpʼe̩do̩-me̩ gbali,"
1PE,1,23,"abu ku ma ma fʼume̩ bi etito̩ kwef ugbe̩ kʼi ache̩ n, chai kwef e-ki ma ache̩ n, lef o̩lO̩jo̩ kʼi deju ki ado̩mo̩ pioo."
1PE,1,24,"Todu, o̩re̩la du dab egbe, ojima-wñ chaka la dab ododo egbe; egbe-wñ gbe̩, ododo-wñ chi tane̩."
1PE,1,25,Uko̩la Ondu muda ado̩mo̩ tʼogbegbele̩. E-le̩ la chʼuko̩la kʼa dʼu juche̩nyo̩ rʼume̩.
1PE,2,1,Todule̩ me̩ ki kʼe̩wñ e̩bie̩ne̩ du kpʼe̩wñ o̩gwo̩ du kpʼe̩wñ akoru kpʼe̩wñ ulie̩na kpʼalu eka nyʼone̩ chaka rinyo̩.
1PE,2,2,"Ame̩ ki ñeju omi e̩nya ku ma ma chʼe̩wñ gwʼo̩ n, kʼi chʼe-ibe, dabe̩ne̩ kʼamo̩me̩kpa ku ma bi e̩bie̩ e̩bie̩, todu kʼame̩ ki gbʼo̩kone̩ alo ef e-le̩ tef ujadu,"
1PE,2,3,iche̩wñ kʼame̩ fʼu jama ku me̩ ma ka kʼOndu chʼe̩numo̩la.
1PE,2,4,"Me̩ ki te̩me̩rʼowñ waa, owñ le̩ kʼi chʼokuta ki deju, e-kʼamone̩ fʼu ñwa ki nyo̩ n, kʼO̩jo̩ muda chi, kʼi la chʼakoko eju-wñ."
1PE,2,5,"Ama ño̩ jʼako me̩ ne unyi e-Afu dabe̩ne̩ kʼame̩ chʼokuta ki deju, ku me̩ chʼuche̩ amatama kiafo̩, kʼame̩ ki kʼe̩wñ iche̩bo̩ Afu e-ki nyo̩ O̩jo̩ eju kʼi gba lefu Jisus Kraisti wa."
1PE,2,6,"Todu i dʼef O̩takada O̩la O̩jo̩ kakini,"
1PE,2,7,"Todule̩, ugbo ame̩ ku me̩ chʼamake̩do̩nʼowñ akoko le̩ de̩. Ama ugbo abo ku ma ko̩ eke̩do̩nʼo,"
1PE,2,8,"kpai,"
1PE,2,9,"Ame̩ muda chʼo̩lo̩pu kʼO̩jo̩ chi. Me̩ chʼuche̩ amatama kʼo̩wo̩ onu ne̩ me̩, abo uche̩ichi kiafo̩, amone̩ todu kʼo̩wo̩-wñ ki ne̩ me̩ ki nʼugbo ku me̩ akʼunyo̩-wñ dufu, owñ ki fʼume̩ do̩ kwef e̩chubi tef ugane̩-wñ ki chʼawuwu le̩."
1PE,2,10,"Ku me̩ ma chʼamone̩ e̩gbaʼka le̩ n, ku me̩ muda chʼamone̩ O̩jo̩ fai-i me̩; abo ku ma ma li me̩ ejumomi n, ku ma muda lʼejumomi-me̩ abajo̩-i."
1PE,2,11,"Ame̩nufe̩do̩, nagbo̩ko̩bʼume̩ ku me̩ hi ubi bʼe̩ño̩ e̩wñ o̩re̩la te̩ dabe̩ne̩ kʼame̩ chʼabononojo kpʼamilowa emi; owñ chʼe̩wñ kʼo̩re̩la achʼe̩ño̩-wñ ki akʼogu bʼonugo one̩."
1PE,2,12,"Me̩ jo̩ ache e̩wñ o̩me̩me̩le̩ ef abo uche̩ichi, todu dagba ma chaka jʼakʼalu nyʼume̩ dabe̩ne̩ kʼame̩ chʼamache̩bie̩ne̩, kʼama ki nʼugbo ku ma adʼojima ñw O̩jo̩, o̩jo̩ kʼi awa go ma, tod uko̩lo̩-me̩ o̩me̩me̩le̩ kʼama jʼali-i."
1PE,2,13,"Me̩ ki fʼo̩la-me̩ kamuhite̩ ñw o̩da e-one̩ du tod Ondu: dagba kʼi chʼonu kʼi tʼo̩gba,"
1PE,2,14,"dagba i chʼamigo̩bina kʼonu akpe̩ ma nyʼabʼudu ñw amache̩bie̩ne̩, kʼama ki ño̩ ñwulo̩ amache e̩wñ e̩nyo̩."
1PE,2,15,"Todu abe̩le̩ oñ i dʼO̩jo̩ e̩do̩, kʼame̩ ki nʼe̩wñ e̩nyo̩ eche dʼoli tʼugbodu ame̩nidada alu."
1PE,2,16,Ame̩ ki jo̩ dab amo̩mone̩. Me̩ ki muda dʼo̩mone̩-me̩ chʼe̩wñ ubʼone̩ eju maja ugbo e̩wñ e̩bie̩ne̩ n. Me̩ ki muda jo̩ dabe̩ne̩ kʼamadu O̩jo̩.
1PE,2,17,Me̩ bʼumʼe̩ne̩ du. Me̩ fe̩do̩ amo̩maye. Me̩ railo O̩jo̩. Me̩ nabumʼOnu.
1PE,2,18,"Abuko̩lo̩, me̩ nafʼo̩la-me̩ kamuhite̩ ñw abo ku ma ne̩ me̩ ef ailo du, i chʼugbo ame̩ne̩nyo̩ kpʼabo ku ma bo̩la kate n, chai ñw abo ku ma bie̩ne̩ ñwu me̩ du."
1PE,2,19,Todu e-kʼi chʼufe̩de̩nyo̩ de̩: iche̩wñ kʼone̩ mʼe̩do̩dudu ugbo uwa kʼi ali uji ofo gba ne̩ todu kʼakone̩o̩la kʼi dʼef uwñ kʼi we edʼo̩la gwunyʼu tod O̩jo̩;
1PE,2,20,"todu iche̩wñ kʼame̩ dure taku me̩ fe̩do̩lichi ugbo igbe ku ma kpa me̩, ugbo uwohi e-le̩ de̩? I muda che̩wñ kʼame̩ chʼe̩nyo̩ ku me̩ la fe̩do̩lichi ugbo uwa ku me̩ li tod e-le̩, mak e-le̩ chʼufe̩de̩nyo̩ ugbo O̩jo̩."
1PE,2,21,"Todu e-le̩ oñ ma fʼume̩ do̩ wa todu-wñ, todabu ku Kraisti laño̩ li uwa todu me̩; i la tʼe̩wñ uwo̩li no̩ tane̩ ñwu me̩, todu kʼame̩ ki lʼeju e̩re̩-wñ:"
1PE,2,22,"owñ ki ma che e̩wñ adure du n, ku ma ma la li o̩gwo̩ ef alu-wñ n."
1PE,2,23,"Abu ku ma bʼo̩ ina, i gba bu ma n. I do̩mo̩ ali uwa, i fo̩ko̩ ma n. I la mʼo̩la-wñ dute̩ ñw Akajo̩ o̩kpakpa le̩."
1PE,2,24,"Owñ onugo la kʼadure-wa ef año̩la-wñ tʼoj oli le̩, todu kʼabu kʼa leku ñw adure kʼa ki deju ñw o̩kpakpa. Lugbo egwenunu ku ma fʼowñ gwenunu o̩ga-wa takpa."
1PE,2,25,"Todu ame̩ jʼachila dab amala e̩gbaʼka, me̩ muda rida abʼAdide kpʼAfejute̩ onugo-me̩ fa-i me̩."
1PE,3,1,"Abe̩le̩ ge̩, ame̩ amo̩ya, me̩ nafʼo̩la-me̩ kamuhite̩ ñw amo̩ko̩ e-me̩; todu, dagba e̩ne̩ʼka chaka ma gba O̩la le̩ gbo̩ n, lef e̩wñ kʼamo̩ya-ma jo̩mo̩ ache, dagba ma ma ne̩ O̩la le̩ n, me̩ ne̩kʼaje̩ ma;"
1PE,3,2,abu ku ma nʼeju-ma li e̩wñ-yala ku me̩ jʼache ef ailo.
1PE,3,3,"Ijaga e-me̩ ki chʼijaga ejo̩do̩da e-oji-eba n kpai o̩jamalia eko nyʼo̩la n, kpai e̩wñ o̩la enyi n;"
1PE,3,4,"chai one̩ e-e̩do̩ ki maja le̩, ef e̩wñ ki ma che̩ n, owñ chʼafu o̩chikimi kpai e-e̩ne̩ ami, e-le̩ chʼe-kʼalu aja-wñ ma nʼeka eju O̩jo̩ n."
1PE,3,5,"Todu abe̩le̩ abobule̩ kiafo̩ ku ma kibenʼO̩jo̩ akwoubi le̩ chʼijaga e-ma ge̩, ma fʼo̩la-ma kamuhite̩ ñw amo̩ko̩ e-ma"
1PE,3,6,"alu ku Sara gbo̩la Ebraham gbo̩ kʼi la dʼo̩ ko̩ odu; ame̩ mud amo̩ma e-wñ fa-i me̩, iche̩wñ ku me̩ nʼe̩wñ e̩nyo̩ ache kʼailo e̩wñ du ma ba me̩ n."
1PE,3,7,"Ame̩ amo̩ko̩ alu le̩ ge̩ me̩ nabʼuma gugu unyi ibe ibe, me̩ nabumo̩ onobule̩ alu ku ma che kpai e̩wñ eku ki chʼe̩gbo tule, abu kʼame̩ meji ño̩ chʼabo ku me̩ bʼomune̩ je̩ ufe̩de̩nyo̩ e-iñmi e̩wñ ogu; kʼadua-me̩ ki we nʼuda."
1PE,3,8,"Ukpoji-wñ la de̩ kakini, Ibe-me̩ ki chʼoka, me̩ nakwo̩lawo̩ omune̩, me̩ che̩do̩ omune̩ dab amo̩maye, me̩ chʼiwo̩ omune̩, ibe-me̩ ki che̩hiwane̩;"
1PE,3,9,"me̩ ki chʼone̩ e̩bie̩ne̩ koji e̩bie̩ne̩ kʼi che me̩ n, me̩ ki bʼina koji ina n, chai adua one̩ me̩ ka; todabu ku ma fʼume̩ do̩ tef e-le̩, todu kʼame̩ ki je̩ e̩nyo̩ O̩jo̩ e̩wñ ogu."
1PE,3,10,Todu
1PE,3,11,"i ki na bʼe̩wñ e̩bie̩ne̩ te̩, kʼi che e̩wñ e̩nyo̩;"
1PE,3,12,"Todabu kʼeju Ondu tʼabo̩kpakpa,"
1PE,3,13,"I la che̩wñ ku me̩ chʼabo ku ma go̩laru e̩wñ e̩nyo̩ eche, e̩ne̩ achʼume̩ e̩bie̩ne̩?"
1PE,3,14,"Ama dagba me̩ chaka chʼo̩bata tod e̩wñ o̩kpakpa ku me̩ che, me̩ gbede; me̩ ki la railo ailo e-ma n, me̩ ki chʼe̩do̩ wuulu n;"
1PE,3,15,"me̩ ki muda che ku Kraisti ki chʼOndu kʼi nafo̩ ef e̩do̩-me̩: o̩la-me̩ ki che mutane̩ e̩gba du ku me̩ nʼohi ku me̩ adu ñw e̩ne̩ du ki atʼume̩ ene oji-wñ ugbo o̩la ibe ekono ki dʼef ume̩, me̩ muda dohi efu o̩chikimi kpai ailo."
1PE,3,16,I ki nʼugbo kʼakone̩ o̩la ki dʼef e̩do̩-me̩ adʼo̩la gwunyu me̩ n; todu kʼugbo e̩wñ ku ma kalu nyu me̩ dabe̩ne̩ kʼame̩ chʼamache̩bie̩ne̩ kʼanyo̩ ki fʼabo ku ma chakpabie̩ e̩wñ ki nyo̩ ku me̩ jʼefu Kraist ache le̩ kpabie̩.
1PE,3,17,"Todu, iche̩wñ ki dʼO̩jo̩ e̩do̩ i nyo̩ tule ku me̩ li uwa tod e̩wñ ki nyo̩ ku me̩ che tʼeli uwa tod e̩wñ e̩bie̩ne̩ ku me̩ che le."
1PE,3,18,"Todabu ku Kraisti ño̩ fʼuwa li tod adure onu ʼkate. E̩no̩kpakpa le̩ li tod ame̩nuji, todu kʼi mʼuwa ko wʼugbo O̩jo̩; ma fʼowñ kpaku ef o̩re̩la, ma muda dʼiñmi ñw u ef Afu;"
1PE,3,19,"ef e-le̩ i ño̩ le natakoya ñw amafu ku ma jʼef unyi uga,"
1PE,3,20,"ku ma ko̩ egbagbo̩ e̩gbaʼka le̩, owñ chʼe̩gba kʼe̩do̩ eje̩ e-O̩jo̩ do̩mo̩ anede iko Noa, abu ku ma jʼo̩mo̩ añwʼo̩ko̩ le̩ che, owñ chʼe-kʼone̩ re, owñ chʼonugo one̩ me̩jo̩, fʼo̩la-ma jadu lef omi ef uwñ."
1PE,3,21,"Uwo̩li e-le̩ ño̩ do̩mo̩ ajadu me̩ fa-i, owñ che baptism, i chʼiwa o̩re̩la eko rinyo̩ n, chai ohi kʼakone̩ o̩la ki dʼef e̩do̩ ki ma dʼe̩wñ gwunyu one̩ n adu ñw O̩jo̩, lef udajikwane̩ e-Jisus Kraist."
1PE,3,22,Owñ ki dʼo̩wo̩ awo̩to̩ O̩jo̩ abu kʼi le tʼefojale le̩; amonuche̩ kpʼabo̩da kpʼabukpahiu che̩kamuhite̩ ñw u.
1PE,4,1,"Todule̩ abu ku Kraisti fʼuwa li ef o̩re̩la, ame̩ ki ño̩ nʼibe ki def e̩do̩-i gbage̩de̩ chʼo̩logu-me̩ ku me̩ ji; todabu kʼo̩wo̩ e̩ne̩ ki fʼuwa li ef o̩re̩la mugwo kwef adure eche;"
1PE,4,2,"kʼame̩ ki ño̩ jo̩ iko ki bo̩ ñw me̩ ef o̩re̩la-i ache e̩wñ kʼamone̩ ache̩ño̩-wñ ge̩ n, me̩ ki muda adeju ache e̩wñ ki dʼO̩jo̩ e̩do̩."
1PE,4,3,"Todu kʼiko ki lale le̩ ki bʼuko̩lo̩ kʼabo uche̩ichi neku-wñ eche jo̩, i ki ño̩ bʼule̩ ele ef e̩wñtuñ kpʼe̩ño̩ e̩wñ eche kpʼomi achiwebe̩te̩ma eñmo̩ kpʼo̩te̩ eñwo̩ kpʼe̩wñ awulu eche kpʼode ode ku ma nʼaba-wñ eche jo̩."
1PE,4,4,"E̩wñ ugoju i che eju-ma ukpe̩ kʼame̩ ma fule ef e-le̩ tef ofubo̩ ki adafo le̩ kpʼama n, ma chakpabie̩ me̩."
1PE,4,5,Ama le̩ acholi e̩wñ-ma ñw e̩ne̩ kʼo̩la-wñ che̩mute̩ kʼi akajo̩ abo ki deju kpʼabo ki ku.
1PE,4,6,Todu i chaka chʼabo ki ku e̩wñ ki chi ku ma fʼuche̩nyo̩ je̩rʼuma chʼutodu ku ma ki kajo̩ ma alu ku ma kajo̩ amone̩ ef o̩re̩la ku ma muda deju lo̩na O̩jo̩ ef afu.
1PE,4,7,"Ama ukpoji e̩wñ du me̩ro̩wo̩ me̩: todule̩ ibe-me̩ ki chʼewane̩, eju-me̩ ki nafe̩rane̩ ñw adua eche."
1PE,4,8,"E̩wñ ki atʼo̩gba e̩wñ du chefejude̩kparu ufe̩do̩ ku me̩ fe̩do̩ omune̩, todabu kʼufe̩do̩ abʼugwe̩ko̩ adure ma."
1PE,4,9,"Me̩ ki chʼomune̩ ojo, i ki nʼeñmini efu n:"
1PE,4,10,"teju alu kʼe̩ne̩ne̩ne̩ne̩ mʼele ufe̩de̩nyo̩ gba, me̩ ki dʼe-le̩ che e̩wñ ñw o̩la-me̩, ku me̩ chʼamadigede e-o̩me̩me̩le̩ e-ufe̩de̩nyo̩ O̩jo̩ ki chʼojoji ojoji."
1PE,4,11,"Iche̩wñ kʼe̩ne̩ du ko̩la, i ki ko̩la dabe̩ne̩ kʼo̩la e-O̩jo̩ i aka; iche̩wñ kʼe̩ne̩ du nʼe̩wñ eche ñw one̩, i ki che dabe̩ne̩ kʼukpahiu e-kʼO̩jo̩ du ñw u i nʼache; todu kʼO̩jo̩ ki nʼojima ef e̩wñ du lefu Jisus Kraisti, e-kʼojima kpai ukpahiu chʼe-wñ tʼogbegbele̩ nyile̩wa. Ami."
1PE,4,12,"Ame̩nufe̩do̩, una ki wʼef ume̩ kʼi jʼume̩ ma le̩ ki chʼe̩wñ ugoju eju-me̩ n, i chʼe̩wñ ugoju ke̩re̩bʼume̩ le̩ n."
1PE,4,13,"Ama dabalu kʼame̩ jʼatuta ef uwa Kraisti le̩, me̩ nayo̩; todu kʼame̩ ki ño̩ nʼugwo̩guyo̩ ayo̩ ef ebite̩ e-ojima-wñ."
1PE,4,14,"Iche̩wñ ku ma bʼume̩ ina ef odu Kraisti, me̩ gbede; todabu kʼAfu ojima kpai e-O̩jo̩ tane̩ me̩ añmi me̩."
1PE,4,15,"Todu e̩ne̩ du ef ume̩ ki li uwa ugugu akpone̩ n abe̩k ajoji n, abe̩k ache e̩wñ e̩bie̩ne̩ n, abe̩k i ki dabe̩ne̩ kʼi ajikpekpe ef e̩wñ abomune̩ n."
1PE,4,16,"I la che̩wñ kʼe̩ne̩ du li uwa ugugu e̩ne̩-Kraisti, i ki chanyo̩ n: i ki muda dʼojima ñw O̩jo̩ ef odu kide̩."
1PE,4,17,Todu iko kʼajo̩ chane̩ kwʼunyi O̩jo̩ lewa me̩; i la che̩wñ ki chane̩ ugbo e-wa ejodudu mak e̩wñ chʼukpoji abo ku ma ko̩ egbʼUche̩nyo̩ e-O̩jo̩ gbo̩ ke?
1PE,4,18,I la che̩wñ kʼejadu abo̩kpakpa chenʼakanya
1PE,4,19,Todabe̩le̩ abo ku ma li uwa teju alu ki du O̩jo̩ e̩do̩ ki nakʼonugo-ma jo̩ ef uko̩lo̩ ki nyo̩ eche ñw e̩ne̩ kʼi nyi e̩wñ kʼi achubi one̩ le̩.
1PE,5,1,"Todule̩, omi kʼu chʼe̩nogijo kpai ama kpai e̩ne̩ ki ño̩ gbibenu uwa e-ku Kraisti li kʼu laño̩ chʼe̩ne̩ ki atuta ef ojima e-ku ma che ku ma bite̩ le̩ nadʼugbe̩do̩ ñw abogijo ku ma jʼef ume̩ le̩ kakini;"
1PE,5,2,"me̩ ki dejute̩ ujo̩ amala e-O̩jo̩ ki jʼef ume̩ le̩, me̩ ki che teju uko̩lo̩ afejute̩; i ki chʼotila ñwu me̩ taku me̩ che n, chai e̩do̩la-me̩ me̩ go alu ki dʼO̩jo̩ e̩do̩, i ki la chʼutodu e̩ño̩ o̩ko̩ ki ache me̩n, chai kpʼibe kokolo;"
1PE,5,3,i ki dabe̩ne̩ kʼe̩ chʼodu e̩wñ ku ma du nyʼe̩ o̩wo̩ le̩ n; ame̩ ki muda dʼo̩la-me̩ chʼabo kʼujo̩ le̩ ago ki wʼo̩li-wñ.
1PE,5,4,"Tak e̩gba ku ma mʼagboji amadidala du tejugede, ame̩ agba uloko e-ojima e-ki ma cha n."
1PE,5,5,"Abe̩le̩, ame̩, abimo̩to̩, me̩ ki fʼo̩la-me̩ kamuhite̩ ñw abogijo. O̩chaka-me̩, me̩ ki fʼe̩do̩ ehiwane̩ daku nyʼo̩la-me̩ ku me̩ che e̩wñ ñw omune̩; todabu kʼO̩jo̩ ako bʼabo ku ma hi o̩la-ma ne, i muda adu ufe̩de̩nyo̩ ñw abo ku ma hi o̩la-ma wane̩."
1PE,5,6,"Todule̩ me̩ nahi o̩la-me̩ wane̩ o̩gane̩ o̩wo̩ ukpahiu O̩jo̩, todu kʼi hi ume̩ ne iko-wñ."
1PE,5,7,"Me̩ namʼejiji eda-me̩ chaka ko rikpolo jʼoji-wñ, todabu kʼe̩wñ o̩la-me̩ chewʼe eju."
1PE,5,8,"Eju-me̩ ki chefe̩rane̩, me̩ gwe̩ke̩ adide: e̩no̩la-me̩, Abulumone̩ le̩, dab idu ki ako̩la, i tale afeju e̩ne̩ kʼi adu mi:"
1PE,5,9,"me̩ hidago bʼo̩, e̩re̩ e̩do̩ ekono-me̩ ki che̩nyane̩, abu ku me̩ chema ka kʼuwa kide̩ gbage̩de̩ achekpoji ef amo̩maye-me̩ ku ma jʼile̩-i."
1PE,5,10,"Oñ abu ku me̩ jo̩ ku me̩ fʼuwa li pe̩, O̩jo̩ e-ufe̩de̩nyo̩ chaka, e-kʼi do̩ me̩ tef ojima-wñ e-ogbegbele̩ le̩ efu Kraisti, owñ onugo ache me̩ teju-wñ kpa, i adʼe̩re̩-me̩ nyan e̩, i adʼugbiti ñwu me̩."
1PE,5,11,Ukpahiu ki chʼe-wñ tʼogbegbele̩ nyile̩wa. Ami.
1PE,5,12,"U fʼo̩takada ko̩ ru me̩ re̩-i lugbo Silfano̩s, o̩maye-wa ki achubi wa eju-mi. Edugbe̩do̩ nadugbe̩do̩ ñwu me̩, naño̩ gbibenu ka kʼe-i chʼufe̩de̩nyo̩ O̩jo̩ e-ogbolo; me̩ ki dago kpaka ef uwñ."
1PE,5,13,"Onobule̩ kʼi de̩ Babilo̩n e-kʼO̩jo̩ chi manyʼame̩ le̩ agwa me̩; kpai Mark, o̩ma-mi."
1PE,5,14,Me̩ nʼukalu e-ufe̩do̩ gwʼomune̩.
2PE,1,1,"Saimo̩n Pita, adu kpʼe̩nukpuche̩ Jisusi Kraisti, tʼugbo abo ku ma fʼe̩do̩ ekono kʼakoko-wñ chʼokujo̩ kpʼe-wa je̩ ef o̩kpakpa O̩jo̩ kpai E̩najadu-wa Jisusi Kraisti:"
2PE,1,2,"Ufe̩de̩nyo̩ kpai ure̩do̩ ki nana nyo̩gba ñw ume̩ ef O̩jo̩ kpai Jisus, Ondu-wa, ema ogbolo."
2PE,1,3,"Alu kʼukpahiu O̩jo̩-wñ kʼe̩wñ du ki cheju iñmi kpai O̩jo̩ ekpe̩do̩ru ñw a, lef ema ogbolo kʼa ma e̩ne̩ ki do̩ wa lef ojima kpai ali e̩nyo̩ e-wñ,"
2PE,1,4,"lef e̩wñ kʼa ka le̩ i mʼo̩la ukatane̩ kʼi chʼakoko kʼi ño̩ chʼinaina tʼuma le ko ñw a, todu kʼame̩ ki mud abo ku ma tuta ef alu kʼO̩jo̩-wñ de̩ lef uwñ, abu ku me̩ fʼe̩che̩ ki jʼef ile̩ ef e̩ño̩ e̩wñ o̩re̩la eche o̩wo̩."
2PE,1,5,Oñ tod e-le̩ gbage̩de̩ ge̩ me̩ ki kʼe̩do̩chacha alu du wa manyʼu ku me̩ kʼali e̩nyo̩ mʼe̩do̩ ekono-me̩ kpai e̩wñ ema mʼali e̩nyo̩
2PE,1,6,"kpai o̩wo̩ emo̩lane̩ mʼe̩wñ ema kpai e̩do̩lichi mʼo̩wo̩ emo̩lane̩ kpai ekpe̩do̩rʼO̩jo̩ mʼe̩do̩ e̩lichi,"
2PE,1,7,"kpai eche̩do̩ o̩maye mʼekpe̩do̩rʼO̩jo̩, kpai ufe̩do̩ mʼeche̩do̩ o̩maye."
2PE,1,8,"Todu e̩wñ-i jʼugbo me̩ ololololo, i aje̩ ñw ume̩ tʼo̩wo̩ ofo n, i la aje̩ ñw ume̩ we enʼe̩ro ef Ondu-wa Jisusi Kraist ema ogbolo n."
2PE,1,9,"Todu e̩ne̩ kʼe̩wñ-i ma jʼugbo-wñ n, afeju i che, i ali e̩wñ o̩najiji n, i gbenyo̩ egwe̩ ku ma gwe̩ adure-wñ o̩gbo̩gba le̩ rinyo̩."
2PE,1,10,"Todule̩, amo̩maye, me̩ ki che̩do̩chacha tule ku me̩ che kʼedo̩ ku ma do̩ me̩ kpai echi ku ma chi me̩ ki lonyane̩ waa, todu me̩ jʼef e̩wñ le̩ ache i anʼugbo du ku me̩ aro̩ko̩ibu gbogbo alo n;"
2PE,1,11,"todu, abe̩le̩ taku ma abi o̩na tʼojane̩ e-ogbegbele̩ e-Ondu-wa kpai E̩najadu-wa Jisusi Kraisti foo ñwu me̩."
2PE,1,12,"Lef e-le̩ oñ nache kʼu re me̩ wa ugbo e̩wñ-i pioo, dagba me̩ chaka ma, kʼe̩re̩-me̩ laño̩ chewane̩ ef ochochi ki de̩abajo-i."
2PE,1,13,I la chʼo̩kpakpa eju-mi kʼu nʼe̩wñ urewa wa ajʼume̩ olu gbogbo abu kʼu dʼef ebu-i;
2PE,1,14,"abu kʼu chema ka kʼebu-mi-i egwojane̩ chʼopiopio, owñ chʼalu kʼOndu-wa Jisusi Kraisti du ne̩rʼumi eju le̩."
2PE,1,15,U lañʼachʼe̩do̩-chacha ku me̩ nʼe̩wñ udubigba-mi ki aje̩ ñwu me̩ rewa e̩wñ-i e̩gba du.
2PE,1,16,"Todu i chʼalo̩ ku ma nʼibe elo̩ oñ a tʼo̩ ubi tak a je̩ ñwu me̩ ma ukpahiu kpai ewa e-Ondu-wa Jisusi Kraisti n, ama awa onugo la mud abo kʼeju-wa li e̩gahi-wñ."
2PE,1,17,"Todu e̩gba kʼi mʼubumo̩ kpai ojima gba ugbo O̩jo̩ Ata, abu kʼojima inaina le̩ nʼomuko̩la abe̩le̩ wa ñw u kakini, E̩ne̩-i chʼo̩ma ufe̩do̩-mi kʼomi fʼuyo̩-mi li ef uwñ."
2PE,1,18,"Oñ awa onugo gbʼomuko̩la kide̩ abu ku ma dʼu kwʼefojale wa, e̩gba kʼa jʼugbo-wñ oj uwo kiafo̩ le̩."
2PE,1,19,"Tak o̩la kʼamakache̩ ka le̩ ño̩ lonyane̩ ñw a tule; me̩ mʼe-le̩ ne̩, dabe̩ne̩ ki chʼagege ki agane̩ ef uña ki de̩ bulubulu, gbogbo wʼe̩gba kʼo̩jo̩ añwa kʼawo-ina kwane̩ ef edo-me̩, mak o̩me̩me̩le̩ me̩ che le̩."
2PE,1,20,"E̩wñ ku me̩ ama o̩gba de̩ kakini, I nʼache̩ du ef O̩takada O̩la O̩jo̩ kʼi atu oji o̩la e-wñ n."
2PE,1,21,"Todu, e̩wñ ki du one̩ e̩do̩ nʼache̩ eka du wa mama ta n: chai abo kʼAfu Kiafo̩ ne̩ ma alo kʼo̩la ki kwʼugbo O̩jo̩."
2PE,2,1,"Amakache̩ olemi muda ño̩ wajo̩ ef abo le̩ dabalu kʼamakone̩ olemi ñʼajʼef ume̩ ge̩, abo le̩ akʼe̩wñ edane̩kpeju e-ulenyo̩ wa ye̩e̩ye̩, ma la anʼaire̩ Ondu Onu ki fʼuma la are̩, elenyo̩ piopio ma jʼakowaabʼo̩la-maojimale̩."
2PE,2,2,Amone̩ wewe la atʼe̩wñtuñ-m a le̩ ubi; lef abo le̩ abile̩ achakpabie̩ o̩na e-ochochi-i.
2PE,2,3,"Tak ef ejufufu-ma ma anʼo̩la abelefu ko me̩ chʼe̩wñ inyama: oji ajo̩-ma ku ma kpa kwʼigbegbele do̩mo̩, i acho̩kpo̩ n, elenyo̩-ma la jʼalolu oji n."
2PE,2,4,"Todu iche̩wñ kʼO̩jo̩ ma dʼo̩wo̩ mʼamonuche̩ ku ma dure le̩ n, kʼi muda mʼuma ko jʼef ura ura e-e̩chubi efu Tartaro̩s ku ma ki dejute̩ ma tod ajo̩;"
2PE,2,5,"kʼi ma la dʼo̩wo̩ mʼile̩ e-igbele le̩ n, i muda fu Noa e̩ne̩ke̩jo̩ kʼi chʼatakoya o̩la o̩kpakpa de abu kʼi dʼuwobi omi wa bʼoji ile̩ e-abo ku ma ma kpe̩do̩rʼowñ n ma;"
2PE,2,6,"oñ abu kʼi mʼewo So̩do̩m kpai Go̩mo̩ra ko che elulu, egu ma lo̩ wane̩ chʼabi kʼi kpa ma, i mʼuma ko chʼe̩wñ uwo̩li jo̩ ñw abo ku ma che ku ma ko̩ ekpe̩do̩rʼO̩jo̩;"
2PE,2,7,"i la mu Lo̩t e̩no̩kpakpa le̩ gbatane̩, owñ kʼe̩wñ ebita kʼabo le̩ jʼo̩mo̩ ache ef e̩wñtuñ-ma kʼowñ o̩la"
2PE,2,8,(todu ell kʼe̩no̩kpakpa le̩ li kpʼegbe̩ kʼi gbʼinabali uko̩lo̩ ugbite̩re̩-ma o̩jo̩ ñwa o̩jo̩ ñwa abu kʼi dodo ef uma le̩ je̩ ñw onugo-wñ o̩kpakpa ki li uwa)
2PE,2,9,"mak Ondu chema kʼi agba abo ku ma kpe̩do̩rʼowñ tane̩ kwef ejama, i ño̩ chema alu kʼi ale kʼi adejute ame̩nuji ef udu echi tod o̩jo̩ e-ajo̩;"
2PE,2,10,abo kʼe-ma to̩gba chʼabo ku ma lule̩ tʼo̩re̩la ubi ef e̩ño̩ e̩wñ ki akpone̩ bie̩ ku ma laño̩ dʼe̩no̩da du rʼoche̩ke̩ne̩.
2PE,2,11,amonuche̩ O̩jo̩ ku ma nʼugbiti kpai ukpahiu tʼuma le muda jʼagwajo̩ echakpabie̩ no ma ugbo Ondu n.
2PE,2,12,"Ama abo-i dab ame̩la ku ma ma kpibe n ku ma bi ma kʼe̩wñ italigba-ma chʼemu ma ku ma che̩ rinyo̩, ef e̩wñ ku ma ma ma n, ma ko̩la akpabie̩, ma aje̩ ñw ma che̩ rinyo̩ ef e̩che̩ e-ma chuu,"
2PE,2,13,"uro̩me̩ uji-ma ma agba le̩, e̩wñ ki rʼone̩ e̩do̩ eju-ma chʼile̩ eche o̩ro̩ka. Iwa ki abumo̩ e̩wñ kpai e̩wñ anyo̩ ma che̩, ma jo̩ achile̩ ef e̩wñ ila-ma, abu ku ma jo̩ okuje̩wñ kpʼame̩."
2PE,2,14,"Okudeli ajo̩ko̩ dʼeju-ma, ma la awe e̩wñ adure eche n; ma dʼo̩jo̩ te̩ ñw onugo amone̩ ku ma ma nʼe̩re̩ ane̩ n; lugbo eche che ño̩ che e̩do̩-ma chʼo̩ka ejufufu eche. Amo̩ma ama-ena ma che!"
2PE,2,15,"Abu ku ma hi o̩na o̩kpala tinyo̩ le̩, ma chila tʼo̩na Belam o̩ma Bio̩r kʼi fe̩do̩ uro̩me̩ uji le̩ alo,"
2PE,2,16,"ma muda dʼo̩la ugbite̩re̩ e-wñ le̩ biʼu; e̩la ki anʼadu ki ma nʼalu uko̩la n le̩ nʼomuko̩la one̩ ko̩la, oñ i fʼo̩na kpanyʼimu kʼakache̩ le̩ hi."
2PE,2,17,"Abo-i chʼe̩bi omi ki ma nʼomi n, kpai atula kʼukpogafu ako alo̩, e-ku ma fʼe̩chubi gbe̩mu de tane̩ todu ma."
2PE,2,18,"Todu ma bʼukpa tʼo̩la ibe̩te̩ ofofo aka, oñ ma nʼe̩ño̩ e̩wñ o̩re̩la efe̩wñtuñ-ma adʼo̩jo̩ te̩ ñw abo ki bo̩ pe̩e̩ bo̩ pe̩e̩ ku ma ma fʼabo ku ma te̩le ef ila-ma o̩wo̩ tane̩."
2PE,2,19,"Ma gbalu ñw uma ka ku ma anʼo̩la-ma, ama onugo la chʼamadu e̩che̩; todu e̩ne̩ ki fʼone̩ du, one̩ le̩ mud adu e̩ne̩ le̩."
2PE,2,20,"Todu iche̩wñ ku ma fʼe̩wñ e-ile̩-i kʼi akpʼone̩ bie̩ o̩wo̩ tane̩ ef ema ku ma ma Ondu-wa kpʼE̩najadu-wa, Jisusi Kraist ogbolo, tak e̩wñ le̩ ño̩ dabi gwuji nyʼuma o̩la kʼi la fʼuma du, e-otitala mud e̩bie̩ne̩ ñw ma tʼe-ejodudu le."
2PE,2,21,"Todu i ma me̩ ñw uma ku ma we ema o̩na o̩kpakpa-i ogbolo, tʼema taku ma mudabi ubi bʼo̩na uko̩ kiafo̩ ku ma du ñw ma le̩ te̩."
2PE,2,22,"Oji ita e-ogbolo le̩ ke̩re̩bʼuma kakini, Abia ki adabi tʼugbo ekpo̩ kʼi kpo̩. Ma la fʼole oko o̩la gwe̩ kʼi fʼe̩pio̩."
2PE,3,1,"Abufe̩do̩, o̩takada ekeji kʼu nako̩ rʼame̩ de̩-i; eji u jʼibe-me̩ ki de̩ yaala olu kʼu re me̩ wa ef ejʼeji-wñ;"
2PE,3,2,"ku me̩ dibete̩ o̩la kʼamakache̩ kiafo̩ katane̩ o̩gbo̩gba le̩, kpai uko̩ kʼOndu kpai E̩najadu-wa te̩ lugbo ame̩nukpuche̩ le̩."
2PE,3,3,"E̩wñ ku me̩ ama ejodudu de̩ kakini, E̩gba adiko o̩jo̩ otitala abo ku ma chʼone̩ uke̩ anʼuke̩ wa, ma la atale teju e̩ño̩ e̩wñ o̩re̩la e-ma,"
2PE,3,4,"oñ ma akakini, Ugbo e̩wa-wñ ku ma ko̩la-wñ tane̩ le̩ de̩? todu akwʼe̩gba kʼamo̩ra-wa mʼolu du e̩wñ du te̩te̩de̩ alu ki de̩ kwʼabakwane̩ enyi ku ma nyi e̩wñ."
2PE,3,5,"Todu i dʼuma e̩do̩ kʼeju-ma ki legudu kakini, Efojale efojale do̩mo̩ igbegbele, kpʼane̩-ile̩ kʼi kwef omi, kʼi laño̩ che̩kpama te̩ lef omi lugbo O̩la O̩jo̩."
2PE,3,6,Lef e-le̩ ile̩ ki do̩mo̩ e̩gbale̩ lenyo̩ abu kʼomi uwobi bʼo ma;
2PE,3,7,"i laño̩ nʼo̩la e-le̩ gbage̩de̩ mʼefojale efojale kpʼane̩-ile̩ e̩-fa-i kojo̩ ñw una, ma jʼadejutʼo̩ tod o̩jo̩ e-ajo̩ kpai o̩jo̩ ulenyo̩ e-abo ku ma ma kpe̩do̩rʼO̩jo̩ n."
2PE,3,8,"Ama abufe̩do̩, e̩wñʼka kʼame̩ awe eje̩ ñw eju-me̩ legudu de̩ kakini, O̩jo̩ʼka ugbo Ondu dab o̩do̩ icham nyʼo̩gwo̩ko̩, o̩do̩ icham nyʼo̩gwo̩ko̩ la dab o̩jo̩ʼka."
2PE,3,9,"I cheka kʼOndu afo̩kpane̩ ugbo o̩la kʼi katane̩ alu kʼefo̩kpane̩ de̩ eju abo iche̩ka n; e̩do̩ i muda aje̩ ugbo me̩, i neku kʼe̩ne̩ du ki lenyo̩ n, chai kʼo̩chaka amone̩ ki tu eribeda."
2PE,3,10,"O̩jo̩ e-Ondu muda awa dabe̩ne̩ kʼajoji, ef e-le efojale efojale alale rinyo̩ wuu, oñ e̩wñ ugbiti-wñ chaka ajo̩ rinyo̩ ki ayo̩, tak ane̩ ile̩ kpai uko̩lo̩ du ku ma che ef uwñ ajo rinyo̩ hioko."
2PE,3,11,"Abu kʼe̩wñ-i chaka ayo̩ abe̩le̩, e̩go̩ one̩ e̩wñ i dukpe̩ kʼame̩ ki che ef ejo̩ kʼame̩ jo̩-i ache e̩wñ kiafo̩ kpʼe̩kpe̩-do̩rʼO̩jo̩?"
2PE,3,12,"Kʼame̩ ki jo̩ aneju-wñ, kʼewa o̩jo̩ e-O̩jo̩ ki hika, lef e-le̩ abu ku ma fʼuna tʼefojale ayo̩, tak una-wñ ki ajo̩ oñ e̩wñ ugbiti-wñ aya."
2PE,3,13,Awa muda jo̩ aneju efojale etito̩ kpai ane̩-ile̩ etito̩ e-kʼo̩kpakpa dodo ef uwñ teju alu kʼi ko̩la-wñ tane̩ le̩.
2PE,3,14,"Todule̩ abufe̩do̩, abu ku me̩ jo̩ anejue̩wñ-i, me̩ che̩do̩chacha rʼukʼowñ ki li me̩ ef ure̩do̩, kʼiwa du ki bumo̩ me̩ n, kʼe̩wñ anyo̩ ki we edʼo̩la-me̩ eju-wñ."
2PE,3,15,"E̩do̩ kʼOndu-wa je̩ ki chʼujadu eju-me̩; alu ki Po̩l, o̩maye-wa kʼa fe̩do̩ le̩, ño̩ ko̩takada rʼume̩ teju ibe ku ma du ñw u,"
2PE,3,16,"dabalu kʼi ño̩ nʼo̩la e̩wñ-i aka ef o̩takada-wñ chaka. E̩wñ iche̩ka jʼef uwñ kʼoji-wñ chʼe̩kpuna ema, e-kʼabo ku ma ma ko̩che̩ n kpai abo kʼe̩re̩-ma ma lonyane̩ n adalo̩ alu ku ma che O̩takada O̩la O̩jo̩ ki bo̩ ki mud elenyo̩ e-ma onugo."
2PE,3,17,"Todule̩, ame̩ abufe̩do̩, abu ku me̩ chemʼe-le̩ tane̩, me̩ nafʼo̩la-me̩ de tode̩gba kʼila e-abo ku ma jo̩ ache e̩wñ ebita ako me̩ kpʼama alo, ku me̩ la wane̩ bʼe̩re̩ enyane̩ e-me̩ te̩."
2PE,3,18,"Ama me̩ ki nyo̩gba ef ufe̩de̩nyo̩ kpai ef ema ku me̩ ma Ondu-wa kpai E̩najadu-wa, Jisusi Kraist. Ojima ki chʼe-wñ tʼifai, tʼo̩jo̩ ogbegbele̩. Ami."
1JN,1,1,"E̩wñ ki do̩mo̩ kwʼabakwane̩, e̩wñ kʼa gbo̩, e̩wñ kʼa nʼeju-wa li, e̩wñ kʼa go, kʼo̩wo̩-wa la kadʼo ugbo o̩la e-iñmi le̩ de̩."
1JN,1,2,"Iñmi le̩ la kwotejugede oñ a fʼu li, a la agbʼo̩ ibenu, oñ a adʼo̩la e-iñmi ogbegbele̩ e-ki dʼugbo Ata kʼi la kwotejugede ñw a le̩ ka ñwu me̩-i —"
1JN,1,3,"e̩wñ kʼa fuli, kʼa la gbo̩, a ño̩ du ka ñwu me̩, todu kʼame̩ ki ño̩ nʼuta eta kpʼawa; oñ a nʼuta-wa ala kpʼAta kpʼO̩ma-wñ Jisus Kraisti."
1JN,1,4,O̩la-wñ a la ako̩ ru me̩-i todu kʼuyo̩-wa ki nyo̩ kpa.
1JN,1,5,"E-i la chʼuche̩ kʼa gbo̩ ugbo-wñ, oñ a adʼinabali-wñ ñwu me̩ kakini, O̩jo̩ chʼugane̩, e̩chubi la dʼef uwñ kili-kili n."
1JN,1,6,"Iche̩wñ kʼa aka kakini, A atuta kpʼowñ kʼa la tale ef e̩chubi, olemi a aro̩ le̩; i chʼe̩wñ ochochi oñ a jʼache-i n;"
1JN,1,7,"iche̩wñ kʼa muda tale ef ugane̩, alu kʼowñ def ugane̩, mak a nʼuta ata kpʼomune̩, oñ e̩bie̩ Jisus O̩ma-wñ nʼawa agwe̩ hiolo bʼadure du te̩."
1JN,1,8,"Iche̩wñ kʼa aka kakini, A nʼudure n, o̩la-wa a adʼo̩ ibe le̩, ochochi la dʼefu-wa ni de̩."
1JN,1,9,"Iche̩wñ kʼa agbalu adure-wa, owñ chʼe̩nuke̩do̩no kpʼe̩no̩kpakpa todu kʼi tʼadure no̩ ñw a, kʼi ño̩ gwe̩ wa bʼe̩wñ uji du te̩."
1JN,1,10,"Iche̩wñ kʼa ka kʼa dure mama ta n, a dʼowñ chʼaremi, o̩la-wñ la dʼef uwa ni de̩."
1JN,2,1,"Amo̩ma-mi, o̩la e̩wñ-i nako̩ rʼume̩ todu kʼame̩ ki we edure; i la che̩wñ kʼe̩ne̩ʼka dure, a chenʼE̩nugbe̩do̩ ugbo Ata, owñ che Jisus Kraist, E̩no̩kpakpa le̩;"
1JN,2,2,"owñ la chʼe̩wñ unyie̩do̩ tod adure-wa, i muda chʼutodu e-wa kate n, chai todu abo ile̩ du ge̩."
1JN,2,3,"Oñ ef e-i a chema ka kʼa fʼowñ ma me̩, owñ chʼuko̩-wñ kʼa ade."
1JN,2,4,"E̩ne̩ ki kakini, “U fʼowñ ma me̩” kʼi ma la ade uko̩-wñ n chʼaremi, ochochi la dʼef e̩ne̩ le̩ n;"
1JN,2,5,"e̩ne̩ ki muda ade o̩la-wñ ochochi, ufe̩do̩ O̩jo̩ mufu kpa ef e̩ne̩ le̩ me̩. Ef e-le̩ oñ a ma ka kʼa jʼef uwñ:"
1JN,2,6,i dukpe̩ kʼe̩ne̩ ki ka kʼi gugu ef uwñ kʼe̩ne̩ le̩ onugo ki tale alu kʼowñ le̩ tale.
1JN,2,7,"Ame̩nufe̩do̩, i chʼo̩la uko̩ etito̩ oñ nako̩ rʼume̩-i n, chai uko̩ igbele e-kʼame̩ ne̩ kwʼabakwane̩; e-igbele chʼo̩la kʼame̩ gbo̩ le̩."
1JN,2,8,"Omune̩ ño̩ de̩: o̩la uko̩ etito̩ oñ nako̩ rʼume̩-i, owñ chʼe-kʼi chʼochochi ef uwñ kpʼef ume̩ ge̩; todabu kʼe̩chubi alale me̩, ugane̩ ogbolo la kwotejugede."
1JN,2,9,E̩ne̩ ki aka kʼi dʼef ugane̩ kʼi la nʼulaka o̩maye-wñ ache dʼef e̩chubi gbogbo wʼifai.
1JN,2,10,"E̩ne̩ ki afe̩do̩ o̩maye-wñ gugu ef ugane̩, e̩wñ ki adʼone̩ hi la dʼef uwñ n."
1JN,2,11,"E̩ne̩ ki muda achulaka o̩maye-wñ dʼef e̩chubi, i la tʼef e̩chubi ale, i la mʼugbo kʼi anyi n, todabu kʼe̩chubi fʼe eju chubi."
1JN,2,12,"Nakʼo̩takada rʼume̩, amo̩ma-mi, ukpe̩ ku ma tʼadure-me̩ no̩ ñwu me̩ lef odu-wñ."
1JN,2,13,"Nakʼo̩takada rʼume̩, abogijo, ukpe̩ kʼame̩ te̩tama e̩ne̩ ki do̩mo̩ kwʼabakwane̩ le̩. Nakʼo̩takada rʼume̩, abokolobia, ukpe̩ kʼame̩ fʼe̩ne̩bibi le̩ du me̩. U fʼo̩takada ko̩ rʼume̩, abimo̩to̩, ukpe̩ kʼame̩ te̩tama Ata."
1JN,2,14,"U fʼo̩takada ko̩ rʼume̩, abogijo, ukpe̩ kʼame̩ te̩tama e̩ne̩ ki do̩mo̩ kwʼabakwane̩ le̩. U fʼo̩takada ko̩ rʼume̩, abokolobia, ukpe̩ kʼame̩ gbiti, kʼo̩lO̩jo̩ la gugu ef ume̩, me̩ laño̩ fʼe̩ne̩bibi le̩ du me̩."
1JN,2,15,"Me̩ we efe̩do̩ ile̩ kpʼe̩wñ ki jʼile̩-i. Iche̩wñ kʼe̩ne̩ʼka afe̩do̩ ile̩-i, mak ufe̩do̩ Ata dʼef e̩ne̩ le̩ n."
1JN,2,16,"Todu e̩wñ du ki jʼile̩, tʼe̩ño̩ e̩wñ o̩re̩la tʼe̩wñ kʼeju achʼe̩ño̩-wñ kpʼe̩wñ eke ofo ile̩-i, Ata chʼe̩te̩-wñ n, chai ile̩-i chʼe̩te̩-wñ."
1JN,2,17,"Ile̩-i la alo me̩, kpʼe̩ño̩-wñ; ache̩wñ ki dʼO̩jo̩ e̩do̩ muda agugu ogbegbele̩."
1JN,2,18,"Abimo̩to̩, iko otitala i che; oñ alu kʼame̩ gbo̩ ka kʼe̩ne̩ ki adʼo̩la-wñ chʼakoji Kraisti awa, abe̩le̩ amakoji Kraist wewe kwane̩ fai me̩; o̩mo̩ a chema ka kʼiko otitala le̩ de̩."
1JN,2,19,"Ma kwʼef uwa dufu, ma muda chʼabo-wa mama ta n; todu ma ma chʼabo-wa, ma ma gugu ef uwa; ama todu ki tejugede ka kʼo̩chaka-ma chʼabo-wa n."
1JN,2,20,"I la chenʼekpo ku ma ba tʼume̩ oji kwʼugbo E̩ne̩ Kiafo̩ le̩ me̩, me̩ la chema e̩wñ du."
1JN,2,21,"U kʼo̩takada rʼume̩, ukpe̩ ku me̩ ma ma ochochi le̩ ni n, chai todabu ku me̩ chemʼo̩, kpai todabu kʼochochi le̩ ma chʼe̩te̩ olemi du n."
1JN,2,22,"E̩ne̩ chʼaremi ki ma chʼe̩ne̩ ki araire̩ ka ki Jisus che Kraisti n? E̩ne̩ du ki la araire̩ Ata kpʼO̩ma le̩, e̩ne̩ le̩ chʼe̩ne̩ ki adʼo̩la-wñ chʼakoji Kraisti."
1JN,2,23,E̩ne̩ du ki la araire̩ O̩ma nʼAta n duu; e̩ne̩ ki agbalu O̩ma ño̩ fʼAta ne̩ me̩ ge̩.
1JN,2,24,"E̩wñ kʼame̩ gbo̩ kwʼabakwane̩ ki nagugu ef ume̩ alo waa. Iche̩wñ kʼe̩wñ kʼame̩ gbo kwʼabakwane̩ le̩ gugu ef ume̩, mak ame̩ gugu ef O̩ma kpai ef Ata pioo."
1JN,2,25,"E̩wñ kʼi katane̩ ñw a de̩, owñ chʼiñmi ogbegbele̩."
1JN,2,26,U fʼe̩wñ-i ko̩ rʼume̩ todu abo ku ma ako me̩ la le̩;
1JN,2,27,"i la chʼame̩, ekpo ku ma ba tʼoji, kʼame̩ mugba kwugbo-wñ le̩, dʼef ume̩ waa, eku e̩ne̩ ki ako̩ me̩ la kʼume̩ n; ama alu kʼekpo ebatoji e-wñ le̩ ako̩ me̩ e̩wñ du, kʼi la chʼochochi, kʼi ma la chʼolemi n, alu kʼi la ko̩ me̩ le̩ me̩ gugu ef uwñ waa."
1JN,2,28,"Tʼifai, amo̩ma-mi, ame̩ ki gugu ef uwñ, todu kʼe̩gba du kʼi kwotejugede kʼa ki nʼeju e̩gbo kʼeju-wa ki we eleku o̩bo̩no̩ bʼo̩ te̩ ef ewa-wñ."
1JN,2,29,"Iche̩wñ ku me̩ ma ka kʼowñ chʼe̩no̩kpakpa, mak ame̩ chema ka kʼe̩ne̩ du kʼi chʼache e̩wñ o̩kpakpa, owñ le̩ chʼe̩te̩-wñ ku ma fʼu bi."
1JN,3,1,"Me̩ go alu kʼufe̩do̩ kʼAta che ñw a de̩, todu kʼama ki do̩ wa kʼamo̩ma O̩jo̩; abe̩le̩ a de̩. Lef e-le oñ ile̩ ma amʼawa n, ukpe̩ kʼi ma mʼowñ n."
1JN,3,2,"Ame̩nufe̩do̩, fai a chʼamo̩ma O̩jo̩ me̩; alu kʼa la ade̩ ejo̩gba tejugede ta n, a chema ka kʼowñ kwotejugede a adab owñ, ukpe̩ kʼa ali owñ alu kʼi de̩."
1JN,3,3,Oñ e̩ne̩ du ki nʼibe ekonʼowñ-i agwʼo̩la-wñ rinyo̩ ki fe̩ alu kʼe̩ne̩ le̩ chefe̩.
1JN,3,4,E̩ne̩ du ki chʼache e̩wñ adure la ache e̩wñ ugbite̩re̩ ge̩; adure la chʼugbite̩re̩.
1JN,3,5,"Ame̩ la chema ka kʼe̩ne̩ le̩ kwotejugede todu kʼi ne̩ adu adure le̩, adure du la dʼef uwñ n."
1JN,3,6,"E̩ne̩ du ki chʼagugu ef uwñ adure n; e̩ne̩ ki chʼache e̩wñ adure li owñ mama ta n, i la mʼowñ n."
1JN,3,7,"Amo̩ma-mi, me̩ ki je̩ ñw e̩ne̩ du ko me̩ la n. Ache e̩wñ o̩kpakpa chʼo̩kpakpa, alu kʼe̩ne̩ le̩ chʼo̩kpakpa."
1JN,3,8,"E̩te̩ ache e̩wñ adure chʼAbulumone̩; todu Abulumone̩ te̩tadure kwʼabakwane̩. Todule̩ oñ O̩ma O̩jo̩ kwotejugede, owñ chʼutodu kʼi mʼuko̩lo̩ Abulumone̩ tu."
1JN,3,9,"E̩ne̩ du ku ma bi kʼe̩te̩-wñ chʼO̩jo̩ ache e̩wñ adure n; ukpe̩ kʼugbe̩-wñ gugu ef uwñ; i la nekʼadure n, todu kʼO̩jo̩ chʼe̩te̩-wñ ku ma bʼi."
1JN,3,10,"Ef e-le̩ oñ amo̩ma O̩jo̩ kpʼamo̩ma Abulumone̩ tejugede jo̩: e̩ne̩ du ki ma chʼache e̩wñ o̩kpakpa n, mak e̩te̩-wñ chʼO̩jo̩ n, kpʼe̩ne̩ ki ma afe̩do̩ o̩maye-wñ n."
1JN,3,11,"Todu e̩wñ ki chʼuche̩ kʼame̩ gbo̩ kwʼabakwane̩ le̩ de̩ kakini, Todu kʼawa ki fe̩do̩ omune̩,"
1JN,3,12,i ki chʼalu kʼe̩te̩ Ken chʼe̩ne̩bibi le̩ tak i dʼo̩maye-wñ kpa n. E̩wñ la chʼofe-wñ kʼi dʼowñ kpata? Todabu kʼuko̩lo̩-wñ chʼebibi kʼe-o̩maye-wñ muda chʼo̩kpakpa.
1JN,3,13,"Iche̩wñ kʼile̩-i nʼulaka-me̩ ache i ki chʼaye ñwu me̩ n, amo̩maye."
1JN,3,14,Awa chema ka kʼa kwʼef uku le tef iñmi todabu kʼa afe̩do̩ amo̩maye. E̩ne̩ ki ma chʼe̩nufe̩do̩ n gugu ef uku ta.
1JN,3,15,"E̩ne̩ du ki chʼachulaka o̩maye-wñ chʼakpone̩, me̩ la chema ka kʼiñmi ogbegbele̩ gugu ef akpone̩ du n."
1JN,3,16,"Ef e-le̩ oñ a fʼufe̩do̩ ma, owñ chʼabu kʼe̩ne̩ le̩ mʼoji-wñ du tinyo̩ tod uwa; o̩me̩ la dʼawa o̩la kʼa ki dʼoji e-wa tinyo̩ tod amo̩maye."
1JN,3,17,"E̩ne̩ du ki muda nʼe̩wñ udiñmino e-ile̩-i kʼi la ali ka kʼeku e̩wñ aku o̩maye-wñ, kʼi la fejukpʼo̩ bo, abʼufe̩do̩ O̩jo̩ de̩ ef e̩ne̩ le̩ ta?"
1JN,3,18,"Amo̩ma-mi, awa ki nʼuko̩lo̩ kpʼukpalu ofofo fe̩do̩ n, chai uko̩lo̩ kpʼochochi."
1JN,3,19,"Ef e-le̩ oñ a ama ka kʼochochi chʼe̩te̩-wa, oñ a aje̩ ñw e̩do̩-wa chʼokpoko o̩gba-wñ"
1JN,3,20,"todu, iche̩wñ kʼe̩do̩-wa adʼo̩la gwunyʼuwa mak O̩jo̩ tʼe̩do̩-wa le, i la chema e̩wñ du."
1JN,3,21,"Ame̩nufe̩do̩, iche̩wñ kʼe̩do̩-wa ma dʼo̩la gwunyʼuwa n, mak a nʼeju e̩gbo ugbo O̩jo̩;"
1JN,3,22,"oñ e̩wñ du kʼa abiʼu a agba ugbo-wñ, todabu kʼa ade uko̩-wñ, kʼa la ache e̩wñ ki rʼowñ eju."
1JN,3,23,"E̩wñ ki la chʼuko̩-wñ le̩ de̩, kakini, Todu kʼa ki ke̩do̩nʼodu O̩ma-wñ Jisus Kraist kʼa la afe̩do̩ omune̩, alu kʼi tʼuko̩ ñw a le̩."
1JN,3,24,"Ade uko̩-wñ la gugu ef uwñ, owñ la dʼef e̩ne̩ le̩. Ef e-i oñ a ma ka kʼi gugu ef uwa, owñ chʼef Afu-wñ kʼi du ñw a."
1JN,4,1,"Ame̩nufe̩do̩, me̩ ki dʼo̩la afu tʼafu du rʼochochi n, chai eñwa me̩ nañwʼamafu go abe̩k O̩jo̩ chʼe̩te̩-ma, abe̩k i che n? todu amakache̩ olemi wewe kwodufu ile-i me̩."
1JN,4,2,"Ef e-i oñ ame̩ ama Afu O̩jo̩: afu du ki agbalu ka ki Jisus Kraisti lewa ef o̩re̩la me̩, mak e̩te̩-wñ chʼO̩jo̩,"
1JN,4,3,"afu du ki ma la agbalu Jisusi n, mak e̩te̩-wñ chʼO̩jo̩ n. E-i chʼe-e̩ne̩ kʼi adʼo̩la-wñ chʼakoji Kraisti le̩, ku me̩ gbo̩ ka kʼi awa, fai i la dʼile̩-i me̩."
1JN,4,4,"E̩te̩-me̩ chʼO̩jo̩, amo̩ma-mi, me̩ la fʼuma du me̩; ukpe̩ kʼe̩ne̩ ki dʼef ume̩ tʼe̩ne̩ ki dʼef ile̩-i le."
1JN,4,5,"E̩te̩ e-ma chʼile̩-i, lef e-le̩ ma nʼe̩wñ kʼe̩te̩-wñ chʼile̩-i aka, oñ ile̩ agbo̩ e-ma."
1JN,4,6,"E̩te̩ e-wa chʼO̩jo̩. E̩ne̩ ki chʼama O̩jo̩ agbʼe-wa, e̩ne̩ kʼe̩te̩-wñ ma chʼO̩jo̩ n agbʼe-wa n. Kwef e-le̩ oñ a ma Afu e-ochochi kpʼafu ila."
1JN,4,7,"Ame̩nufe̩do̩, a ki fe̩do̩ omune̩; todabu kʼe̩te̩ ufe̩do̩ chʼO̩jo̩, e̩ne̩ du ki chʼe̩nufe̩do̩, O̩jo̩ chʼe̩te̩-wñ ku ma bi, i la chemʼO̩jo̩."
1JN,4,8,"E̩ne̩ ki ma chʼe̩nufe̩do̩ n mʼO̩jo̩ n, todabu kʼO̩jo̩ chʼufe̩do̩."
1JN,4,9,"Ef e-i oñ ufe̩do̩ O̩jo̩ kwotejugede ef uwa, ka kʼO̩jo̩ fʼO̩ma-wñ okpono kpuche̩ wʼile̩ todu kʼawa ki deju lef uwñ."
1JN,4,10,"Ef e-i ufe̩do̩ de̩, i chʼeka kʼa te̩tafe̩do̩ O̩jo̩ n chai ka kʼowñ fe̩do̩ wa oñ i fʼO̩ma-wñ kʼi chʼe̩wñ unye̩do̩ tod adure-wa kpe̩ wa."
1JN,4,11,"Ame̩nufe̩do̩, iche̩wñ kʼO̩jo̩ la fe̩do̩ wa abe̩le̩, mak i ño̩ dukpe̩ kʼawa ki fe̩do̩ omune̩."
1JN,4,12,"E̩ne̩ du li O̩jo̩ mama ta n; iche̩wñ kʼa fe̩do̩ omune̩, mak O̩jo̩ gugu ef uwa, oñ ufe̩do̩-wñ amufu kpa ef uwa."
1JN,4,13,"Ef e-i oñ a ma ka kʼa gugu ef uwñ kʼowñ la dʼef uwa, owñ chʼugbo Afu-wñ kʼi mudu ñw a le̩."
1JN,4,14,"Awa la fʼu li me̩, oñ a gbʼibenu ka kʼAta fʼO̩ma-wñ kʼi chʼE̩najadu ile̩ kpuche̩ wa."
1JN,4,15,"E̩ne̩ du ki agbalu kakini, Jisus chʼO̩ma O̩jo̩, mak O̩jo̩ gugu ef e̩ne̩ le̩, oñ e̩ne̩ le̩ gugu ef O̩jo̩."
1JN,4,16,"Awa la fʼu ma, a laño̩ mʼe̩do̩ ko̩no ufe̩do̩ kʼO̩jo̩ ne̩ ef uwa. O̩jo̩ chʼufe̩do̩, oñ agugu ef ufe̩do̩ gugu ef O̩jo̩, O̩jo̩ la gugu ef e̩ne̩ le̩."
1JN,4,17,"Ef e-i oñ ufe̩do̩ mufu kpa ugbo e-wa, todu kʼa ki nʼeju e̩gbo̩ o̩jo̩ ajo̩, todu alu kʼowñ le̩ de̩, abe̩le̩ awa la de̩ ile̩-i."
1JN,4,18,"Okpo dʼef ufe̩do̩ n, ufe̩do̩ ki mufu muda anʼokpo dufu. Todu okpo chʼugbo udu echi, achokpo la mufu ef ufe̩do̩ kpa n."
1JN,4,19,"Awa afe̩do̩, ukpe̩ kʼowñ fe̩do̩ wa o̩gba."
1JN,4,20,"Iche̩wñ kʼe̩ne̩ʼka kakini, Nafe̩do̩ O̩jo̩, kʼi la nʼulaka o̩maye-wñ ache, i chʼaremi; todu e̩ne̩ ki ma afe̩do̩ o̩maye-wñ kʼeju-wñ ali n neke fe̩do̩ O̩jo̩ kʼi ma li n in."
1JN,4,21,"Uko̩ kʼa ne̩ kwʼugbo-wñ la de̩, todu kʼe̩ne̩ ki afe̩do̩ O̩jo̩ kʼi nafe̩do̩ o̩maye-wñ."
1JN,5,1,"E̩ne̩ du ki chʼake̩do̩no ka ki Jisus che Kraisti, mak O̩jo̩ chʼe̩te̩-wñ ku ma biʼi, e̩ne̩ du ki chʼe̩nufe̩do̩ e̩ne̩ ki bio̩ma afe̩do̩ o̩ma kʼi bi."
1JN,5,2,"Ef e-i a ma ka kʼa afe̩do̩ amo̩ma O̩jo̩, owñ chʼabu kʼa afe̩do̩ O̩jo̩ kʼa la ade uko̩-wñ."
1JN,5,3,"Todu e̩wñ ki chʼufe̩do̩ O̩jo̩ de̩, kʼa ki de uko̩-wñ. Uko̩-wñ la woji n."
1JN,5,4,"Todu e̩wñ du ku ma bi kʼe̩te̩-wñ chʼO̩jo̩ afʼile̩ du; edu ki la adu ile̩-i la de̩, owñ chʼe̩do̩ ekono-wa."
1JN,5,5,E̩ne̩ chʼe̩ne̩ ki adu ile̩-i kʼi ma chʼe̩ne̩ ki ake̩do̩no ka ki Jisus chʼO̩ma O̩jo̩ n?
1JN,5,6,"Owñ le̩ chʼe̩ne̩ ki wa lef omi kpʼe̩bie̩, owñ che Jisusi Kraisti, i chʼef omi kate n, chai ef omi kpʼe̩bie̩."
1JN,5,7,"Afu la chʼe̩ne̩ ki agbʼo̩ ibenu, todabu kʼAfu le̩ chʼochochi."
1JN,5,8,"Todu, abo ku ma agbʼo̩ ibenu chʼe̩ta, owñ chʼAfu kpʼomi kpʼe̩bie̩ le̩; alu-ma me̩te̩ta la chʼoka."
1JN,5,9,"I la che̩wñ kʼa gbʼibenu kʼamone̩ agba, ibenu O̩jo̩ tule; todu, e-ki chʼibenu O̩jo̩ de̩, todu i fʼibenu o̩la O̩ma-wñ gba me̩."
1JN,5,10,"Ake̩do̩nʼO̩ma O̩jo̩ nʼe̩nibenu le̩ ef uwñ. E̩ne̩ ki ma ke̩do̩nʼo̩la O̩jo̩ n, mʼowñ du chʼaremi me̩, abu kʼi ma ke̩do̩no ibenu O̩ma-wñ kʼO̩jo̩ gba le̩ n."
1JN,5,11,"Ibenu le̩ la de̩ kakini, O̩jo̩ dʼiñmi ogbegbele̩ ñw a, iñmi le̩ la dʼef O̩ma-wñ."
1JN,5,12,"AnʼO̩ma le̩ fʼiñmi ogbegbele̩ ne̩ me̩, e̩ne̩ ki ma nʼO̩ma O̩jo̩ n nʼiñmi n."
1JN,5,13,"U fʼe̩wñ-i ko̩ rʼume̩ todu kʼa-me̩ ki ma ka kʼame̩ fʼiñmi ogbegbele̩ ne̩ me̩, owñ chʼame̩ amake̩do̩nʼodu O̩ma O̩jo̩."
1JN,5,14,"E-ki chʼeju e̩gbo̩ kʼa ne̩ ugbo-wñ la de̩ kakini, Iche̩wñ kʼa abi e̩wñʼka likpa alu ki dʼowñ e̩do̩ mak i agbo̩ ebi-wa."
1JN,5,15,"I la che̩wñ kʼa ma ka kʼi agbo̩ e̩bi-wa, mak e̩wñ du ki che kʼa abi, a chema ka kʼe̩wñ ebi kʼa bi ugbo-wñ a ne̩ me̩."
1JN,5,16,"Iche̩wñ kʼe̩ne̩ʼka li abu kʼo̩maye-wñ adure, ki ma chʼedure e-uku n, i abi, tak i adʼiñmi ñw u tod abo kʼedure-ma ma chʼe-uku n. Adure e-uku do̩mo̩; i chʼutodu e-le̩ oñ u ka kʼi atene n."
1JN,5,17,"E̩wñ du ki ma tʼo̩kpakpa n chʼadure, adure la do̩mo̩ ki ma chʼe-uku n."
1JN,5,18,"A chema ka kʼe̩ne̩ du ku ma bi kʼe̩te̩-wñ chʼO̩jo̩ adure ño̩ dure n, ama e̩ne̩ ku ma bi kʼe̩te̩-wñ chʼO̩jo̩, O̩jo̩ ade e̩ne̩ le̩, oñ e̩ne̩bibi la neke do̩wo̩ kadʼo n."
1JN,5,19,"A chema ka kʼO̩jo̩ chʼe̩te̩-wa, kʼo̩gbo̩ ile̩-i du la dachi of e̩ne̩bibi le̩."
1JN,5,20,"A la chema ka kʼO̩ma O̩jo̩ lewa me̩, i laño̩ dʼibe e̩wñ ema ñw a, todu kʼa ki ma E̩nogbolo le̩; a la jʼef E̩nogbolo le̩, ef O̩ma-wñ Jisusi Kraist. Owñ le̩ chʼO̩jo̩ ogbolo kpʼiñmi ogbegbele̩."
1JN,5,21,"Amo̩ma-mi, fʼo̩la-me̩ de bʼode te̩."
2JN,1,1,"Ogijo-i tʼugbo odu-mi onobule̩ ku ma chi le̩ kpai amo̩ma-wñ kʼomi afe̩do̩ ma ef ochochi, i la chʼomi kate n, abo du ku ma te̩tama ochochi le̩ manyʼumi kpo̩fo̩,"
2JN,1,2,lef ochochi ki gugu ef uwa kʼi lañʼadʼugbo wa ogbegbele̩.
2JN,1,3,"Ufe̩de̩nyo̩ kpʼejumomi kpʼure̩do̩ kwʼugbo O̩jo̩ Ata, kpai kwʼugbo Jisus Kraist O̩ma Ata le̩ adʼugbo wa, ef ochochi kpai ufe̩do̩."
2JN,1,4,"Nayo̩ tabale todabu kʼu fʼiche̩kibo̩ ef amo̩ma-we̩ li abu ku ma tale ef ochochi, alu kʼa gba uko̩-wñ kwʼugbo Ata."
2JN,1,5,"Oñ fai o̩ko̩ nagba bʼuwe̩, Odu-mi onobule̩, i dabe̩ne̩ kʼuko̩ etito̩ ku ma te̩ oñ nako̩ rʼuwe̩-i n, chai e-kʼa ne̩ kwʼabakwane̩ le̩, todu kʼa ki fe̩do̩ omune̩."
2JN,1,6,"E̩wñ ki la chʼufe̩do̩ la de̩, todu kʼa ki tale teju uko̩-wñ le̩. E̩wñ ki chʼuko̩ le̩ de̩ kakini, Alu ku me̩ gbo̩ kwʼabakwane̩ le̩, todu kʼame̩ ki tale ef e-le̩."
2JN,1,7,"Todu amadone̩la wewe kwodufu tef ile̩-i me̩, owñ chʼabo ku ma ma gbalu ka ku Jisus awa ef ore̩la n. E̩ne̩ le̩ chʼadone̩la kpai achagwunyu Kraist le̩."
2JN,1,8,"Me̩ nago o̩la-me̩, todu kʼame̩ ki we eko e̩wñ kʼa chʼuko̩lo̩ tod uwñ le̩ rinyo̩, chai kʼame̩ ki mʼuro̩me̩ gba e̩kʼe̩ko."
2JN,1,9,"E̩ne̩ du ki lalegudu nyo̩gba, kʼi ma gugu ef uko̩-o̩la Kraisti n nʼO̩jo̩ n; e̩ne̩ ki gugu ef uko̩-o̩la le̩ alo waa, tʼAta tʼO̩ma e̩ne̩ le̩ ne̩."
2JN,1,10,"Iche̩wñ kʼe̩ne̩ du wʼugbo me̩, kʼi ma la ne̩ uko̩-o̩la-i wa n, me̩ ki gbʼo̩ tef unyi n, me̩ ki la ka ñw u ka kʼAgba oo n:"
2JN,1,11,"todu e̩ne̩ ki ka ñw u ka kʼAgba oo, nʼuta ata ef uko̩lo̩-bibi-wñ me̩."
2JN,1,12,"Abu kʼu chenʼe̩wñ wewe kʼu nako̩ rʼume̩, u neku enʼo̩takada kpʼomi ejiji ako̩ n; chai ibe u kono ka kʼu nawʼugbo me̩, kʼalu-wa ki de kʼa ko̩la, todu kʼuyo̩-me̩ ki jo̩ kpa."
2JN,1,13,Amo̩ma o̩maye-we̩ onobule̩ ku ma chi le̩ agwʼe̩.
3JN,1,1,"Ogijo le̩ tʼugbo Gayo̩s e̩nufe̩do̩, e-kʼomi afe̩do̩ owñ ef ochochi."
3JN,1,2,"E̩nufe̩do̩, nachadua kʼe̩wñ du ki ra ñw e̩ kʼe̩ nʼo̩lafia, alu ki ara ñw onugo-we̩ le̩."
3JN,1,3,"Todu u yo̩ tabale abu kʼamo̩maye iche̩ka lewa gba ochochi-we̩ ibenu, alu kʼuwe̩ tale ef ochochi."
3JN,1,4,U nʼuyo̩ ki tʼegbo̩ ka kʼamo̩ma-mi tale ef ochochi le n.
3JN,1,5,"E̩nufe̩do̩, uko̩lo̩ du kʼe̩ che ñw amo̩maye ku ma la chʼabononojo le̩, chʼubi Ondu eche,"
3JN,1,6,"ma la gbʼufe̩do̩-we̩ ibenu eju ujeju abudo̩ Ondu: e̩ fʼahite̩-ma che nyo̩ nyo̩ bʼO̩jo̩ jo̩ ef ulema, mak o̩me̩me̩le̩ e̩ che̩."
3JN,1,7,"Todu, tod odu le̩ oñ ma ledufu, ma agba e̩wñ du o̩wo̩ abo uche̩ichi n."
3JN,1,8,"Todule̩ a nʼo̩me̩ kʼa gbʼabe̩go̩-i nyi, todu kʼawa ki mud amabʼochochi chuko̩lo̩."
3JN,1,9,"U fʼo̩la e̩wñʼka ko̩ rʼujeju abudo̩ Ondu le̩, ama Diatre̩fe̩s, kʼi ache̩do̩ uña ogijo ef uma le̩ jʼagba e-wa n."
3JN,1,10,"Lef e-kide̩ iche̩wñ kʼu lewa, nadʼo̩la uko̩lo̩ kʼi ache le̩ wane̩, ulu bibi kʼi abumʼuwa le̩; oñ abu kʼe-le̩ ma bʼowñ jo̩ ta n, owñ onugo la gba amo̩maye le̩ n, i año̩ kpʼo̩na nyʼabo ku ma neku, oñ i ane̩ ma kwef ujeju abudo̩ Ondu dufu."
3JN,1,11,"E̩nufe̩do̩, e̩ ki wʼe̩wñ ki bie̩ne̩ che n, chai e̩wñ ki nyo̩. E̩ne̩ ki nʼe̩wñ e̩nyo̩ ache, mak e̩te̩-wñ chʼO̩jo̩; e̩ne̩ ki nʼe̩wñ e̩bie̩ne̩ ache le̩ li O̩jo̩ n."
3JN,1,12,"Amone̩ du kpʼochochi onugo agba Deme̩trius ibenu. I-i, awa onugo ñʼagbʼo̩ ibenu; oñ e̩ chema kakini, Ibenu-wa kʼa gba chʼochochi."
3JN,1,13,"U ne̩ e̩wñ wewe kʼu ma ko̩ rʼe̩, i muda dʼumi e̩do̩ kʼu nʼomi ejiji kpʼiko̩ ko̩ rʼe̩ n;"
3JN,1,14,"u la kibeno ka kʼu nali we̩ faifai, tak alu-wa ade kʼa ko̩la."
JUD,1,1,"Jud, adu Jisus Kraisti kpʼo̩maye Jeme̩s, tʼugbo abo udo̩, ku ma la te̩tafe̩do̩ ma ef O̩jo̩ Ata, ku ma la te̩tadejute̩ ma ñwu Jisus Kraisti:"
JUD,1,2,Eju-momi kpʼure̩do̩ kpʼufe̩do̩ ki nana nyo̩gba ñwu me̩.
JUD,1,3,"Ame̩nufe̩do̩, abu kʼu dʼemi ache̩do̩chacha alu du kʼu fʼo̩takada o̩la ujadu kʼi chʼe-wa de̩de̩ ko̩ rʼume̩, i mud otila ñwu mi kʼu fʼo̩takada ko̩ rʼume̩ adugbe̩do̩ ñwu me̩ ku me̩ fʼuja e̩do̩-ekono ku ma mʼu du ñw abo kiafo̩ o̩pioo le̩ ja."
JUD,1,4,"Todu abo iche̩ka mugwo̩ we̩e̩le̩ tʼo̩ me̩. Owñ chʼabo ku ma kʼinabali-ma tane̩ igbegbele tod abi-i eje̩. Abo ku ma ma kpe̩do̩rʼO̩jo̩ n ma che. Ma adʼufe̩de̩nyo̩ O̩jo̩ rida ku ma li uña e̩wñtuñ eche. Ma la nʼaire̩ Jisus Kraisti, kʼowñ kate chʼOndu Onu kpʼOndu-wa, are̩."
JUD,1,5,"U la neku kʼu re me̩ wa, abu ku me̩ chaka fʼe̩wñ du ma e̩gbaʼka le̩, kakini, Abu kʼOndu fʼamone̩ le̩ jadu kwʼoj ane̩ Ijipti, ubi le̩ i fʼabo ku ma ma ke̩do̩no n kpabie̩ rinyo̩,"
JUD,1,6,"Oñ amonuche̩ O̩jo̩ ku ma ma fejute̩ o̩da oji o̩la e-ma n, ku ma muda hi odo e-ma tinyo̩, i la nafejute̩ ma oj igbaligba e-ogbegbele̩ ef e̩chubi gbe̩m ñw o̩jo̩ ajo̩ lile le̩."
JUD,1,7,"Alu ku So̩do̩m kpai Go̩mo̩ra kpʼewo ewo ki lʼo̩ daka, kʼo̩la-ma jʼef abutabu e̩che̩ ku ma laño̩ kwo̩tʼo̩re̩la ojoji ubi dab abo-i, taku ma mʼuma kojo̩ chʼuwo̩li alu kʼudu e-una ogbegbele̩ echi ade̩."
JUD,1,8,"Abe̩le̩ ge̩, amano̩na-i akpʼo̩re̩la bie̩, ma ño̩ hi o̩da Ondu tʼiba. Ma laño̩ chakpabie̩ abo ojima."
JUD,1,9,"E̩gba ki Maike̩l, kʼi chʼagboji amonuche̩ O̩jo̩, muda bʼAbulumone̩ tukana año̩la Mose̩s, i gbe̩do̩ egwʼajo̩ nʼo̩ achakpabie̩-wñ n. Chai eka i ka kakini, Ondu ki dejurʼe̩."
JUD,1,10,"Abo-i muda achakpabie̩ e̩wñ kʼama ma mʼo̩ n, oñ e̩wñ kʼama mʼoji-wñ kwef italigba-ma, alu kʼame̩la ku ma ma nʼibe ekpe̩ n amʼoji e̩wñ le̩, ef e-le̩ ma fo̩la-ma chile̩che̩."
JUD,1,11,"Atogwo ñwu ma! Todabu ku ma mʼo̩na Ken du, ma laño̩ mʼo̩la-ma darʼef ila Belam ku ma rʼo̩me̩ ñwu ma, oñ ma lenyo̩ rʼef iñwa Ko̩ra."
JUD,1,12,"Abo-i chʼokuta ki bʼo̩la maja ugbo uje̩wñ ufe̩do̩-me̩ abu ku ma jʼaje̩ e̩wñ kpai ame̩, amadidala ku ma tene ije̩ ñw o̩la-ma kʼailo ma ba ma n ma che. Ma chʼakpa ki ma nʼomi n, kʼafu ako alo teml temi; oli o̩lo̩ji ki ma nʼe̩ro n, uku-ma chʼonu meji, ma chʼe̩wu tʼili tʼili,"
JUD,1,13,"akpoli ki acho̩ko̩ ohimini, anyo̩ o̩la-ma oñ ma wuwowo dufu le̩, o̩kpa ojale e-ku ma dejutʼe̩chubi e-e̩chubi ogbegbele̩ todu ma."
JUD,1,14,"Ino̩k, kʼi chʼe̩ne̩ ekebie ki ro̩no Ade̩m, ño̩ fʼache̩ abo-i ka kakini, Me̩ go, Ondu lewa ef abo-wñ kiafo̩ icham nyʼo̩gwo̩ko̩ wewe,"
JUD,1,15,"kʼi che alu kʼoj ajo̩ ka abʼe̩ne̩ du ma, kʼi laño̩ du uko̩lo̩ ki ma kpe̩do̩rʼO̩jo̩ n ku ma che lʼo̩na ki ma kpe̩do̩rʼO̩jo̩ n le̩ biu abo du ku ma ma kpe̩do̩rʼO̩jo̩ n, kpai o̩la ki gbiti du kʼame̩nadure ku ma ma kpe̩do̩rʼO̩jo̩ n du ko̩la nyʼowñ."
JUD,1,16,"Abo-i chʼamajeñmini kpʼame̩ne̩ro̩la ku ma lule̩ tikpa e̩ño̩ e̩wñ ku ma che, alu-ma la nʼo̩la ogbemede aka, ma kʼele eju one̩ ku ma jʼile."
JUD,1,17,"I muda chʼame̩, abufe̩do̩, me̩ nadibekado o̩la kʼame̩nukpuche̩ Onduwa Jisus Kraist ka o̩gbo̩gba le̩;"
JUD,1,18,"kʼama ka ñwu me̩ kakini, Ef adiko otitala amakone̩ru ado̩mo̩, ma alule̩ tikpa e̩ño̩ e-ma ku ma che ki ma kpe̩do̩rʼO̩jo̩ n."
JUD,1,19,"Abo-i chʼabo ku ma nyʼudate̩ ojoji wa, onugo one̩ ma che dab e̩la, ma ne̩ Afu n."
JUD,1,20,"I muda chʼame̩, abufe̩do̩, me̩ nafʼo̩la-me̩ ne nyo̩gba ef e̩do̩-ekono-me̩ kiafo̩ le̩, me̩ nachadua ef Afu Kiafo̩,"
JUD,1,21,"me̩ nadejute̩ o̩la-me̩ ef ufe̩do̩ O̩jo̩, me̩ naneju ejumomi Ondu-wa Jisus Kraist tef iñmi o̩gbegbele̩."
JUD,1,22,"Me̩ ki la li abo iche̩ka ejumomi, me̩ fʼuma ñwa ru ojoji ojoji;"
JUD,1,23,"me̩ ki la fʼabo̩ iche̩ka jadu, me̩ fʼuma dinya kwef una; me̩ laño̩ li abo iche̩ka ejumomi, ailo ki muda ba me̩, i chaka chʼafe̩ kʼiwa o̩re̩la bumʼo̩, i ki chʼe̩wñ ulaka-me̩."
JUD,1,24,"Fai, tʼugbo e̩ne̩ ki neke fʼume̩ de ku me̩ we eke̩re̩, kʼi laño̩ neke ko me̩ gugu o̩gba ojima-wñ ku me̩ we ene̩ e̩kpabie̩ o̩la ef oguyo̩,"
JUD,1,25,"tʼugbo O̩jo̩ okate kʼi chʼE̩najadu-wa, lefu Jisus Kraist, Ondu-wa, ojima kpʼe̩gahi kpʼinaina, kpʼiñmi, kpai o̩da ki chʼe-wñ, o̩gba tak o̩kpanachi du do̩mo̩, tʼifai, kpai tef o̩kpanachi du ki awa. Ami."
REV,1,1,"O̩la Jisusi Kraist ebite̩ e-kʼO̩jo̩ du ñw u kʼi kʼe̩wñ ki awache piopio tila ña amadu-wñ. I la fʼu jiwe ñw adu-wñ Jo̩n abu kʼi dʼu kpuche̩ rʼu lef onuche̩-wñ,"
REV,1,2,"kʼi gbʼo̩lO̩jo̩ Ibenu, kʼi ño̩ chʼe̩nibenu Jisusi Kraist ugbo aluka e̩wñ du kʼi li."
REV,1,3,"E̩ne̩ kʼi acho̩kalatu kpʼabo ku ma agbʼo̩la ache̩-i ku ma la dejutʼe̩wñ kʼi che̩ko̩ rʼef uwñ agbede; todu, iko-wñ me̩ro̩wo̩ me̩."
REV,1,4,Jo̩n tʼugbo ujeju ujeju abudo̩ Ondu mebie ki jʼojane̩ Esia:
REV,1,5,"kpai kwʼugbo Jisusi Kraist E̩nibenu kʼi achubi one̩, kʼi chʼO̩mo̩gba e-abo ki ku, kʼi ño̩ chʼAgboji amonu ane̩ ile̩-i."
REV,1,6,"kʼi laño̩ mʼuwa ko chʼuche̩ amonu, kʼa chʼamatama ñw O̩jo̩-wñ kʼi laño̩ chʼAta-wñ. Ami."
REV,1,7,"Go, i awa kpʼakpa ojale oñ eju e̩ne̩ du ali owñ, kpʼabo ku ma dʼe̩wñ gwunyʼu, o̩lo̩pu o̩lo̩pu du ane̩ ile̩-i la adʼo̩wo̩ fiʼe̩do̩ tod uwñ. I-i, Ami."
REV,1,8,"Omi che “Alfa” kpʼ“O̩me̩ga”, Ondu O̩jo̩, kʼi chʼe̩ne̩ kʼi do̩mo̩ abajo̩-i, kʼi la do̩mo̩ akwoubi, kʼi ñʼawa ge̩, Odoba-o̩gagu aka-i."
REV,1,9,"Omi Jo̩n, o̩maye-me̩, kʼi abʼame̩ tuta ef o̩bata kpʼe̩wñ o̩da Ojane̩ kpʼe̩do̩ e̩lichi efu Jisusi, lewa te̩ ala ku ma do̩ ko̩ Patmo̩s tod o̩lO̩jo̩ kpʼo̩la ibenu Jisus."
REV,1,10,"U lewate̩ ef Afu, o̩jo̩ ki chʼojima Ondu. Tak u gbʼomuko̩la lile ubi-mi dabe̩ne̩ kʼo̩kakachi,"
REV,1,11,"i kakini, E̩wñ kʼuwe̩ ali-i e̩ nako̩ nyʼo̩takada kʼe̩ dʼu kpuche̩ rʼujeju ujeju abudo̩ Ondu mebie le̩, owñ chʼE̩fe̩sus kpai Sme̩rna kpai Pe̩rgamo̩s kpai Tayataira kpai Sardis kpai Filade̩lfia kpai Leode̩sia."
REV,1,12,Tak u rida kʼu go omuko̩la kʼi ako̩la ñw mi; oñ abu kʼu murida u li akete agege o̩jamalia mebie.
REV,1,13,"Oñ e̩neʼka kʼi dab o̩ma e-one̩ dʼalumeji akete agege le̩; otogbo kʼi du tʼo̩la wa abʼe̩re̩ ane̩-wñ ma, oñ e̩wñ ujiñmi e-o̩jamalia lʼe̩do̩-wñ de ugbo e̩nya-wñ."
REV,1,14,"Oji-wñ kpʼiloji-wñ la chʼefufu dab edudu ala, efufu dabu sno; eju-wñ la dab o̩go̩ una;"
REV,1,15,"e̩re̩-wñ la biʼudo̩ ku ma gwe̩, dabe̩ne̩ kʼi dʼef adido akpa; omuko̩la-wñ la dab omuko̩la omi omi wewe."
REV,1,16,"Oñ i nʼawo mebie ef o̩wo̩-wñ awo̩to̩: o̩kwo̩chageli ki ale̩ eju meji nakwʼef alu-wñ dufu, eju-wñ la dabe̩ne̩ kʼolu ki ada ef ukpahiu-wñ."
REV,1,17,"Tak e̩gba kʼu fʼowñ li u lewane̩ e̩re̩-wñ dabe̩ne̩ kʼoku one̩. Tak i mʼo̩wo̩-wñ awo̩to̩ du nʼomi, i kakini, E̩ ki railo n; omi chʼe̩ne̩ ejodudu kpʼe̩ne̩ ubi otitala,"
REV,1,18,"kpʼe̩ne̩ kideju, u leku, e̩ la go, edeju nadeju tʼogbegbele̩ nyile̩wa. U la nʼo̩ma igede uku kpʼo̩jegu."
REV,1,19,"Todule̩ e̩ nakʼe̩wñ kʼe̩ li kpʼe̩wñ ki do̩mo̩, kpʼe̩wñ kʼi ache ki wache anubi e̩wñ-i rʼef o̩takada."
REV,1,20,"Afili awo mebie kʼe̩ li o̩wo̩-mi awo̩to̩ le̩, kpʼake̩te agege o̩jamalia mebie de̩: awo mebie le̩ chʼamonuche̩ ujeju ujeju abudo̩ Ondu mebie; akete mebie le̩ la chʼujeju ujeju abudo̩ Ondu mebie."
REV,2,1,"E̩ nako̩ rʼonuche̩ ujeju abudo̩ Ondu E̩fe̩sus, kakini, E̩ne̩ ki gwo̩nyʼawo mebie o̩wo̩-wñ awo̩to̩ kʼi tale alumeji akete agege mebie le̩, aka e̩wñ-i kakini,"
REV,2,2,"U chema uko̩lo̩-we̩ kpʼakanya kʼe̩ che kpʼe̩do̩ elichi-we̩ kpʼalu kʼe̩ ma neke je̩ kpʼabo e̩bie̩ne̩ n; kpʼalu kʼe̩ fʼabo ku ma dʼo̩la-ma ko̩ ame̩nukpuche̩, ku ma ma dʼabe̩le̩ n, jama, kʼe̩ li ka kʼama chʼame̩nolemi."
REV,2,3,"E̩ la che̩nʼe̩do̩ elichi, kʼe̩ la nʼadu-wñ tod odu e-mi; uhia la hiʼuwe̩ n."
REV,2,4,"I muda nʼe̩wñ kʼu nadu biʼuwe̩, kakini, E̩ tʼufe̩do̩-we̩ e-ejodudu le̩ no̩ me̩."
REV,2,5,"Todule̩ e̩ nadibekadʼugbo kʼe̩ wane̩ kwo, kʼe̩ ribeda kʼe̩ la che uko̩lo̩ e-ejodudu le̩; cho̩kpo̩ni nawʼugbo we̩, oñ e̩ ma ribeda n, nadʼakete agege-we̩ kwʼuña-wñ."
REV,2,6,"E̩wñ kʼe̩ muda ne̩ la de̩, kakini, E̩ nʼulaka uko̩lo̩ abo Nikoletia ache, e-kʼomi onugo ño̩ chʼulaka-wñ."
REV,2,7,E̩ne̩ ki nʼeti kʼi nagbʼe̩wñ kʼAfu aka ñw ujeju ujeju abudo̩ Ondu-i. E̩ne̩ ki fʼu du nadʼe̩ro̩ oli e-iñmi kʼi dʼefu Paradais e-O̩jo̩ ñw u je̩.
REV,2,8,"Tak e̩ nako̩ rʼonuche̩ ujeju abudo̩ Ondu Sme̩rna kakini, E̩ne̩ ejodudu kpʼe̩ne̩ ubi otitala e-kʼi leku, kʼi laño̩ dabi deju aka e̩wñ-i, kakini."
REV,2,9,"U chema o̩bata-we̩ kpʼale-we̩, e̩ muda chʼanana, kpʼechakpabie̩ kʼabe ku ma dʼo̩la-ma kʼamaju, ku ma ma dʼabe̩le̩ n chakpabie̩ we̩, chai ujeju Setan ma che."
REV,2,10,"E̩ ki railo uwa kʼe̩ che kʼe̩ li le̩ du n. Go Abulumone̩ ache kʼi kʼabo iche̩ka ef ume̩ rikpolo jʼef unyi uga todu ku ma jʼume̩ ma; ame̩ la ali o̩bata o̩jo̩ me̩gwa. E̩ ki mud e̩ne̩ ki achubi mi gbogbo wʼuku, tak u nadʼuloko e-iñmi ñw e̩."
REV,2,11,E̩ne̩ ki nʼeti ki nagbʼe̩wñ kʼAfu aka ñw ujeju ujeju abudo̩ Ondu-i. I la nʼugbo du kʼuku ekeji ache e̩ne̩ ki du abu du n.
REV,2,12,"Tak e̩ nako̩ rʼonuche̩ ujeju abudo̩ Ondu Pe̩rgamo̩s, kakini, E̩ne̩ kʼi nʼo̩kwo̩chageli kʼi ale̩ eju meji le̩ aka e̩wñ-i, kakini."
REV,2,13,"U chema ugbo kʼe̩ dodo, owñ chʼugbo kʼede Setan de le̩; kʼuwe̩ la gwo̩nyʼodu-mi; i chaka chʼiko Antipas, e̩nibenu kʼi achubi mi ku ma kpa ef ume̩ ugbo ki Setan dodo le̩, me̩ rʼaire̩ o̩la e̩do̩ ekono-mi n."
REV,2,14,"Omi muda nʼe̩wñ meji ñw e̩ta kʼu nadu gwunyʼe̩, kakini, E̩ chenʼabo ku ma gwo̩nyʼuko̩ o̩la Belam o̩mo̩, owñ ki ko̩ Bele̩k kʼi kʼe̩wñ udahi jo̩ o̩gba amo̩ma Israe̩l, kʼama ki je̩ e̩wñ ku ma kpa ñw ode ku ma ki ño̩ che e̩wñ abutabu."
REV,2,15,Abe̩le̩ e̩ laño̩ chenʼabo ku ma gwo̩nyʼuko o̩la abo Nikoletia ge̩.
REV,2,16,"Todule̩ e̩ naribeda, cho̩kpo̩ni nawʼugbo we̩ piopio, oñ nanʼo̩kwo̩chageli e-alu-mi-i kʼogu bʼuma."
REV,2,17,"E̩ne̩ ki nʼeli ki nagbʼe̩wñ kʼAfu aka ñw ujeju ujeju abudo̩ Ondu-i. E̩ne̩ kʼi du, nadu mana ki maja le̩ ñw u, tak u nadʼokuta efufu ñw u, odu etito̩ kʼe̩ne̩ du ma ma n, chai e̩ne̩ kʼi gba le̩ la che̩ko̩ tʼo̩la okuta le̩."
REV,2,18,"Tak e̩ nako̩ rʼonuche̩ ujeju abudo̩ Ondu Tayataira, kakini, O̩ma O̩jo̩ kʼi nʼeju dab o̩go̩ una, kʼe̩re̩-wñ la dab udo̩ ku ma gwe̩, aka e̩wñ-i, kakini."
REV,2,19,"U chema uko̩lo̩-we̩ kpʼufe̩do̩-we̩ kpʼe̩dekono-we̩ kpʼe̩wñ kʼe̩ che ñw one̩ kpʼe̩do̩ elichi-we̩, ka kʼuko̩lo̩-we̩ e-ubi otitala tʼe-ejodudu le."
REV,2,20,"I muda nʼe̩wñ kʼu nadu gwunyʼe̩, ka kʼuwe̩ tʼonobule̩ Je̩ze̩be̩l le̩ no̩ te̩ ofo, owñ ki adʼo̩la-wñ kʼakache̩ le̩, kʼi la ako̩ amadu-mi, oñ i agba ma ibe ku ma che e̩wñ abutabu ku ma ño̩ je̩ e̩wñ ku ma kpa ñw ode."
REV,2,21,U la bʼiko ñw u kʼi ribeda; i la dʼowñ e̩do̩ kʼi ribeda kwef e̩wñ abutabu-wñ le̩ n.
REV,2,22,"Go, nadʼu rikpolo tʼoj ate̩ o̩ga, oñ abo ku ma bʼo̩ dachi atʼef o̩bata elite, chai e̩gba ku ma ribeda kwef uko̩lo̩-wñ."
REV,2,23,Oñ nanʼuku kpa amo̩ma-wñ; tak ujeju ujeju abudo̩ Ondu du ama ka kʼomi chʼe̩ne̩ kʼi atejane̩ ef ekpili kpʼef e̩do̩: u la adu ñw e̩ne̩ne̩ne̩ne̩-me̩ teju alii kʼuko̩lo̩-wñ de̩.
REV,2,24,"Oñ naka ñw ame̩ ku me̩ la bo̩ Tayataira kakini, Aluka amone̩ du ku ma ma ne̩ uko̩ o̩la kide̩-i n, ku ma ma la ma e̩wñ unefu e-Setan in owñ chʼalu ku ma ka le̩, nadʼadu omune̩ nʼume̩ oji n."
REV,2,25,Me̩ ki muda gwo̩nyʼe̩wñ ku me̩ ne̩ le̩ gbogbo tʼe̩gba kʼu lewa.
REV,2,26,Oñ nadʼo̩da abo uche̩ichi ñw e̩ne̩ ki adu kʼi la adejute̩ uko̩lo̩-mi gbogbo wʼukpoji:
REV,2,27,"I la anʼo̩kpa ebije dide ma, alu ku ma kpa e̩wñ eku ama fo̩, alu kʼomi onugo gba ugbo Ata-mi."
REV,2,28,Tak u nadʼawo ina ñw u.
REV,2,29,E̩ne̩ ki nʼeti ki nagbʼe̩wñ kʼAfu aka ñw ujeju ujeju abudo̩ Ondu-i.
REV,3,1,"Tak e̩ nako̩ rʼonuche̩ ujeju abudo̩ Ondu Sardis, kakini, E̩ne̩ ki nʼamAfu O̩jo̩ mebie kpʼawo mebie le̩ aka e̩wñ-i, kakini."
REV,3,2,"E̩ ki mud e̩ne̩ ki gwe̩ke̩ adide kʼe̩ hi e̩wñ ki bo̩ le̩ e̩re̩ nyane̩, owñ chʼe̩wñ kʼi ache kʼi ku le̩; todu u li ka kʼe̩ chʼuko̩lo̩-we̩ kpoji o̩gba O̩jo̩-mi n."
REV,3,3,"Todule̩ e̩ nadibekadʼalu kʼe̩ le kʼe̩ gba kpʼalu kʼe̩ gbo̩, kʼe̩ la dejutʼo̩ kʼe̩ ribeda. Todule̩ e̩ ma gwe̩ke̩ adide n, nawa dabe̩ne̩ kʼoji; i la anʼugbo du kʼuwe̩ ama iko e̩gba kʼu nawʼo̩la-we̩ n."
REV,3,4,"E̩ muda chenʼodu amone̩ pe̩ Sardis ku ma ma kpʼe̩wñ o̩la-ma bie̩ n, abo le̩ anyi e̩wñ o̩la efufu atʼale kpʼomi, todabu ku ma nyo̩ bo̩jo̩."
REV,3,5,"Abe̩le̩ ma akʼe̩wñ o̩la efufu bʼo̩la e̩ne̩ kʼi adu ma, i la nʼugbo du kʼu nakpʼodu-wñ lu bʼef ibuku iñmi te̩ n, oñ nagbalu odu-wñ o̩gba Ata-mi kpʼo̩gba amonuche̩-wñ."
REV,3,6,E̩ne̩ ki nʼeti ki nagbʼe̩wñ kʼAfu aka ñw ujeju ujeju abudo̩ Ondu-i.
REV,3,7,"Tak e̩ nako̩ rʼonuche̩ ujeju abudo̩ Ondu Filade̩lfia, kakini, E̩ne̩ kiafo̩, e̩ne̩ ogbolo le̩, e̩ne̩ kʼi nʼo̩ma igede Defid, e̩ne̩ kʼi abi kʼe̩ne̩ du ma ñʼare ge̩ n, kʼi la are kʼe̩ne̩ du ma ñʼabi ge̩ n, aka e̩wñ-i, kakini."
REV,3,8,"U chema uko̩lo̩-we̩, go, omi dʼo̩na ku ma mubite̩ tʼo̩gba-we̩ le̩, e̩ne̩ du la neke re n; todabu kʼe̩ nʼukpahiu tiki, kʼe̩ la dejute̩ O̩la-mi, kʼe̩ ma la raire̩ odu-mi n."
REV,3,9,"Go, nakʼabo ku ma dʼo̩la-ma kʼamaJu, ku ma ma dʼabe̩le̩ n, chai olemi ma ro̩, kwef ujeju Setan, oñ naje̩ ñw ma wa ku ma dojikane̩ o̩gba e̩re̩-we̩; taku ma ama ka kʼomi fe̩do̩ we̩."
REV,3,10,"Todabu kʼe̩ dejutʼo̩la e̩do̩ elichi-mi, omi ñʼadejutʼuwe̩ bʼef iko ajama kʼi ajʼabo ku ma dodo ane̩ ile̩ ma te̩, owñ chʼe-kʼi ache kʼi wa abʼo̩gbo̩ ile̩ du ugbo kʼone̩ dodo kade ma."
REV,3,11,"Nawa piopio; gwo̩nyʼe̩wñ kʼe̩ ne̩ le̩, todu kʼe̩ne̩ du ki we e̩gbʼe̩ uloko."
REV,3,12,"E̩ne̩ kʼi du, nadʼu chʼoli ugbogaga ef unyi O̩jo̩-mi ejefu. I la nʼugbo du kʼi adufu nyʼo̩do̩da ge̩ n. Oñ nakʼodu O̩jo̩-mi kpʼodu ewo O̩jo̩-mi Je̩rusale̩m Etito̩ kʼi agwo̩ru kwʼefojale ugbo O̩jo̩-mi awa, nyʼo̩la-wñ, kpʼodu-mi etito̩ ge̩."
REV,3,13,E̩ne̩ ki nʼeti kʼi nagbo̩ e̩wñ kʼAfu aka ñw ujeju ujeju abudo̩ Ondu-i.
REV,3,14,"Tak e̩ nako̩ rʼonuche̩ ujeju abudo̩ Ondu Leo̩de̩sia, kakini, Ami, E̩nibenu kʼi achubi one̩ kpʼe-ogbolo le̩, kʼi chʼuchane̩ e̩wñ du kʼO̩jo̩ nyi, aka e̩wñ-i, kakini."
REV,3,15,"U chema uko̩lo̩-we̩, kakini, E̩ rudo̩do̩ n, e̩ la kpuna n, i ma nyʼumi eju kʼe̩ rudo̩do̩, cho̩kpo̩ni e̩ kpuna!"
REV,3,16,"Abe̩le̩, todabu kʼe̩ de̩ we̩le̩ we̩le̩, kʼe̩ ma kpuna n, e̩ la rudo̩do̩ n, nache kʼu fʼe̩ tu kwef alu-mi rinyo̩."
REV,3,17,"Todabu kʼe̩ kakini, Anana u che, u la fʼe̩wñ anana ne̩ me̩, eku e̩wñ la ku mi n; e̩ la ma ka kʼe̩no̩bata kpʼe̩nejumomi kpʼe̩nale kpʼafeju kpʼe̩nago ofo e̩ che̩ n."
REV,3,18,"Nadʼibe ñw e̩ kʼe̩ la ajamalia kʼuna gwe̩ ugbo mi, todu kʼuwe̩ ki chʼanana; kpʼe̩wñ o̩la efufu, todu kʼuwe̩ ki ko bʼo̩la ma, kʼanyo̩ ago ofo-we̩ ki we etejugede; kpʼogu eju, kʼe̩ dʼu kurʼeju-we̩, todu kʼuwe̩ ki gane̩."
REV,3,19,"Aluka amone̩ du kʼu nache̩do̩ ma, nadʼo̩la bi ma oñ nako̩ ma o̩la ge̩: todule̩ e̩ nago̩laru kʼe̩ la ribe̩da."
REV,3,20,"Go, u dago alugbo̩na oñ nadʼo̩wo̩ kʼo̩na; iche̩wñ kʼe̩ne̩ du gbʼomuko̩la-mi ki laño̩ mʼo̩na bi, nawʼejefu ugbo-wñ oñ naje̩ e̩wñ kpʼowñ, owñ la ajʼe̩wñ kpʼomi."
REV,3,21,"E̩ne̩ ki du nadu ñw u kʼi guguane̩ kpʼomi oj ede-mi, alu kʼomi onugo du tak u guguane̩ kpʼAta-mi oj e̩de-wñ."
REV,3,22,E̩ne̩ ki nʼeti ki nagbʼe̩wñ kʼAfu aka ñw ujeju ujeju abudo̩ Ondu-i.
REV,4,1,"E̩ la go, ubi e̩wñ-i u li o̩na efojale ku ma mubite̩, oñ omuko̩la ejodudu kʼu gbo̩ dabe̩ne̩ kʼo̩kakachi ako̩la kpʼomi, kakini, Mute̩gu wʼemi, oñ nakʼe̩wñ ki awache ubi e̩wñ-i tila ñʼuwe̩."
REV,4,2,"Ababale̩ u wate̩ ef Afu: e̩ la go, edeʼka dago efojale, e̩ne̩ʼka la gugu oj ede le̩,"
REV,4,3,"e̩ne̩ ki gugu le̩ la dab okuta jasper kpai sardius eju: oñ o̩ba lʼede le̩ daka, e̩ go, i dab e̩me̩rald."
REV,4,4,"Oñ ede ogu nyoke me̩le̩ jo̩ lʼede le̩ daka, abogijo ogu nyoke me̩le̩ la gugu oj ede le̩, otogbo efufu bʼo̩la-ma ma; oñ ulo-ko ajamalia chʼugugu ike̩be̩jʼoji-ma."
REV,4,5,"Oñ o̩mamanya kpʼomuko̩la kpʼakpabana nadufu kwef ede le̩. Agege una mebie jʼo̩gba ede le̩ ajo, ama le̩ chʼamAfu mebie e-O̩jo̩;"
REV,4,6,"tak o̩gba ede le̩ dabe̩ne̩ kʼohimini e-egigo, i dabu kristal."
REV,4,7,"E̩wñ iñmi ejodudu la dab idu, e̩wñ iñmi ekeji dab o̩mʼokuno̩, eju e̩wñ iñmi e̩ke̩ta le̩ la dabe̩ne̩ kʼe-one̩, e̩wñ iñmi e̩ke̩le̩ la dab o̩re̩ ki awu."
REV,4,8,"Oñ ame̩wñ iñmi me̩le̩ le̩ e̩ne̩ne̩ne̩ne̩-ma nʼika me̩fa e̩fa, elʼuma año̩la daka kpʼejefu-ma che̩ko̩ ñw eju: ma la nʼuñmi o̩ro̩ka kpʼodu n, ma jʼakakini,"
REV,4,9,"E̩gba du kʼame̩wñ iñmi le adʼojima kpʼubumo̩ kpʼugwa ñw e̩ne̩ ki gugu oj ede le̩ kʼi laño̩ chʼe̩ne̩ ki adeju ogbegbele̩ nyile̩wa,"
REV,4,10,"tak abogijo ogu nyoke me̩le̩ le̩ awane̩ o̩gba e̩ne̩ ki gugu oj ede le̩ oñ ma adojikane̩ ñw e̩ne̩ ki adeju ogbegbele̩ nyile̩wa le̩, ma la akʼuloko-ma rikpolo jʼo̩gba ede le̩, ma akakini,"
REV,4,11,"Ondu-wa kpʼO̩jo̩-wa, uwe̩ nyo̩ bo̩jo̩"
REV,5,1,"Tak u li ubuku ef o̩wo̩ awo̩to̩ e̩ne̩ ki gugu oj ede le̩, kʼi la che̩ko̩ ñw orubutu ejefu kpʼejo̩do̩da-wñ, ma nʼe̩wñ uhiuko̩ mebie fʼu hiuko̩."
REV,5,2,"Tak u li onuche̩ kʼi gbiñmi kʼi nʼomuko̩la lile atakoya kakini, E̩ne̩ nyo̩ bo̩jo̩ ki achi ubuku-i te̩, kʼi atu uhiuko̩-wñ?"
REV,5,3,"E̩ne̩ du efojale abe̩k oj ane̩ ile̩ abe̩k o̩gane̩ ane̩ ile̩ la neke chi ubuku le̩ te̩, tʼego ma neke gʼo n."
REV,5,4,"Tak u raku nana, todabu ku ma ma li e̩ne̩ du ki nyo̩ bo̩jo̩ kʼi achi ubuku le̩ te̩ abe̩k egʼo n."
REV,5,5,"Tak e̩ne̩ʼka ef abogijo le̩ ka ñw mi kakini, E̩ ki raku n; go, Idu ki kwef o̩lo̩pu Juda, ili Defid le, fʼuma du kʼi mʼubuku le̩ chi, kpʼe̩hiuko̩-wñ mebie le̩."
REV,5,6,"Tak u li abu kʼO̩mala kʼi dabe̩ne̩ ku ma fʼu kpa akwoubi, i nʼigba mebie kpʼeju mebie e-kʼi la chʼamAfu mebie e-O̩jo̩ ku ma ko kpuche̩ rʼef ane̩ ile̩ chaka dago alumeji ede kpʼef alumeji ame̩wñ iñmi me̩le̩ le̩, kpʼalumeji abogijo le̩."
REV,5,7,Oñ i lewa mʼu gba kwef o̩wo̩ awo̩to̩ e̩ne̩ ki gugu oj ede le̩.
REV,5,8,"Tak e̩gba kʼi mʼubuku le̩ gba ame̩wñ iñmi me̩le̩ le̩ kpʼabogijo ogu nyoke me̩le̩ le wane̩ o̩gba O̩mala le̩, e̩ne̩ne̩ne̩ne̩-ma nʼumolo kpʼugba ajamalia ki che̩ko̩ ñw e̩wñ ki akpo, e-le̩ chʼadua abo kiafo̩."
REV,5,9,"Oñ ma nʼeli etito̩ ako̩, kakini,"
REV,5,10,oñ e̩ ko ma chʼamonu kpʼamatama ñw O̩jo̩-wa;
REV,5,11,"Tak u li, u ño̩ gbʼomuko̩la amonuche̩ wewe kpʼame̩wñ iñmi kpʼabogi-jo le̩ ku ma jo̩ lʼede daka; aluka-ma la chʼicham nyʼo̩gwo̩ko̩ wewe ugbo icham nyʼo̩gwo̩ko̩ ki wewe."
REV,5,12,"Ma nʼomuko̩la lile kakini, O̩mala ku ma du kpa le̩ nyo̩ bo̩jo̩ kʼi gba ukpahiu kpʼe̩wñ anana kpʼibe kpʼugbiñmi kpʼubumo̩ kpʼojima kpʼuje̩nyu."
REV,5,13,"Tak u gbo̩ abu kʼe̩wñ du ku ma nyi e-ki jʼefojale kpʼe-ki jʼane̩ ile̩ kpʼe-ki jʼo̩gane̩ ane̩ ile̩ kpʼe-ki jʼej o̩himini kpʼe̩wñ du ki jʼef uwñ jʼakakini, Uje̩nyu kpʼubumo̩ kpʼojima kpʼugbiñmi ogbegbele̩ nyile̩wa tugbo e̩ne̩ ki gugu oj ede le̩, kpai tugbo O̩mala."
REV,5,14,Tak ame̩wñ iñmi me̩le̩ le̩ kakini. Ami. Oñ abogijo le̩ lewane̩ adojikane̩.
REV,6,1,"Tak u li e̩gba kʼO̩mala le̩ mʼuhiuko̩ʼka ef ebie le̩ chi, oñ u gbo̩ abu kʼe̩wñ iñmiʼka ef ama me̩le̩ ako̩la, dabe̩ne̩ kʼomuko̩la akpabana, kakini, Lewa."
REV,6,2,"Me̩ la go, u li anya efufu oñ e̩ne̩ ki tanʼoji-wñ nʼo̩o̩do̩, oñ ma mʼuloko du ñw u; tak i kwodufu kpʼedu, todu kʼi fʼuma du."
REV,6,3,"Tak e̩gba kʼi mʼuhiuko̩ ekeji chi, u gbo̩ abu kʼe̩wñ iñmi ekeji le̩ aka kakini, Lewa."
REV,6,4,"Tak anya omune̩ ki chʼekpikpa kwodufu; ma du ñw e̩ne̩ ki tanʼoji-wñ kʼi mʼure̩do̩ gba bʼane̩ ile̩ te̩, todu kʼama ki kpʼomune̩; oñ ma mʼugbada lile du ñw u."
REV,6,5,"Tak e̩gba kʼi mʼuhiuko̩ e̩ke̩ta chi u gbo̩ abu kʼe̩wñ iñmi e̩ke̩ta aka kakini, Lewa. E̩ la go, u li anya edudu, oñ e̩ne̩ ki tanʼoji-wñ nʼe̩bo̩ uñwe̩wñ ef o̩wo̩-wñ."
REV,6,6,"Tak u gbo̩ dabe̩ne̩ kʼomuko̩la dʼalumeji ame̩wñ iñmi me̩le̩ le̩ aka kakini, E̩ñwa o̩ka witʼka chʼo̩ko̩ uro̩me̩ uko̩lo̩ o̩jo̩ʼka; oñ e̩ñwa barli me̩ta ño̩ chʼo̩ko̩ uro̩me̩ uko̩lo̩ o̩jo̩ʼka, me̩ ki la kpʼekpo kpʼomi achiwebe̩te̩ma bie̩ n."
REV,6,7,"Tak e̩gba kʼi mʼuhiuko̩ e̩ke̩le̩ chi u gbo̩ omuko̩la e̩wñ iñmi e̩ke̩le̩ kʼi aka kakini, Lewa."
REV,6,8,"E̩ la go, u li anya otubulu kpʼe̩ne̩ ki tanʼoji-wñ, odu-wñ ko̩ Uku; oñ o̩jegu tʼo̩ ubi ale. Ma la mʼo̩da ukpe̩ e̩ke̩le̩ ane̩-ile̩-i du ñw ma ku ma nʼo̩kwo̩chageli kpʼukpo̩ta kpʼuku kpʼame̩la ane̩ ile̩-i akpa one̩."
REV,6,9,Tak e̩gba kʼi mʼuhiuko̩ e̩ke̩lu chi u li onugo abo ku ma kpa tod o̩lO̩jo̩ kpai tod o̩la ibenu kʼama gba le̩ ofe ubo̩ iche̩bo̩;
REV,6,10,"oñ ma nʼomuko̩la lile akwa kakini, Gbogbo nyʼe̩gba, O Ondu Onu kiafo̩ kpʼe-ogbolo, oñ e̩ ma kajo̩ kʼe̩ fʼache̩ e̩bie̩-wa na oji abo ku ma dodo ane̩ ile̩ n?"
REV,6,11,"Taku ma mʼafe̩ efufu ko̩ ñw ma okoke; oñ ma ka ñw ma todu ku ma ki ñmi pe̩ ta, gbogbo nyʼe̩gba kʼabo kʼama kpʼama chʼadu kpʼamo̩maye-ma ku ma che ku ma kpa ma dab ama onugo fʼe̩wñ-ma che ki jo̩ kpa."
REV,6,12,"Tak u li e̩gba kʼi mʼuhiuko̩ e̩ke̩fa chi, ane̩ kwomiejo otemeje, olu la mud edudu dabe̩ne̩ kʼukpo eku ku ma nʼedudu e̩la hi; ochu odukulu la dab e̩bie̩."
REV,6,13,"Oñ awo awo ojale chi wʼane̩ ile̩-i, alu kʼoli o̩gbaikolo akʼe̩ro-wñ ki ma kpa ta n jʼane̩ e̩gba kʼafu lile amiejo."
REV,6,14,"Tak ojale muka bʼeju te̩ dab ibuku ku ma ka, tak uwo du kpʼala du muchi kwʼe̩gu-wñ."
REV,6,15,Oñ amonu ane̩ ile̩-i kpʼame̩ne̩lile kpʼamonu ogu kpʼamanana kpʼabo ki gbiti kpʼadu du kpʼo̩mone̩ du kʼo̩la-ma maja ef owo kpʼef okuta uwo uwo;
REV,6,16,"taku ma ka ñw uwo kpʼokuta kakini, Wane̩ abʼuwa ma ku me̩ ko wa maja bʼeju e̩ne̩ ki gugu oj ede kpʼuwe̩do̩ O̩mala le̩ te̩;"
REV,6,17,todabu kʼo̩jo̩ lile e-uwe̩do̩-ma lewa me̩; e̩ne̩ neke dago bʼe-le̩ jo̩?
REV,7,1,"Anubi le̩ u li amonuche̩ me̩le̩ ku ma dago̩ jʼago̩go̩ me̩le̩ ane̩ ile̩-i, ma gwo̩nyʼafu ane̩ ile̩-i me̩le̩, todu kʼafu ki we eju ane̩ ile̩ kpʼohimini kpʼoj oli du."
REV,7,2,"Tak u li abu kʼonuche̩ omune̩ ate̩gu kwʼo̩wo̩ olodudu, oñ i nʼuhiuko̩ e-O̩jo̩ kʼi deju; i la nʼomuko̩la lile kwa dʼamonuche̩ me̩le̩ ku ma du ñw ma ku ma che ane̩ ile̩ kpʼohimini e̩bie̩ne̩ le̩,"
REV,7,3,"i kakini, Me̩ ki che ane̩ ile̩-i kpʼohimini kpʼoli e̩bie̩ne̩ n, gbogbo wʼe̩gba kʼa fʼamadu O̩jo̩-wa hiuko̩ o̩gboji-ma."
REV,7,4,"Tak u gbo̩ aluka abo ku ma fʼuma hiuko̩ le̩, owñ chʼicham nyʼo̩gwo̩ko̩ ugbo o̩gbo̩ mebie nyoke me̩le̩. Ma fʼone̩ hiuko̩ kwef o̩lo̩pu amo̩ma Israe̩l okoke du:"
REV,7,5,Kwef o̩lo̩pu Juda ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Rube̩n ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Gad ma fʼone̩ icham nyʼo̩gwo̩ko̩ me̩gweji hiuko̩;
REV,7,6,kwef o̩lo̩pu Ashe̩r ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Naftali ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Manasa ma fʼone̩ icham nyʼo̩gwo̩ko̩ me̩gweji hiuko̩;
REV,7,7,kwef o̩lo̩pu Simeo̩n ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Lifai ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Isakar ma fʼone̩ icham nyʼo̩gwo̩ko̩ me̩gweji hiuko̩;
REV,7,8,kwef o̩lo̩pu Ze̩biulo̩n ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Jo̩se̩f ma fʼone̩ icham nyʼo̩gwo̩ko̩ me̩gweji hiuko̩; kwef o̩lo̩pu Be̩njamin ma fʼone̩ icham nyʼo̩gwo̩ko̩ me̩gweji hiuko̩.
REV,7,9,"Me̩ la go, anubi e̩wñ-i u li o̩wo̩ amone̩ lile, e-kʼone̩ du ma neke ka aluka-ma n, ma kwef abo uche̩ichi du kpʼo̩lo̩pu o̩lo̩pu du kpʼamone̩ du, kpʼalichi du, ma dago jʼo̩gba ede kpʼo̩gba O̩mala le̩, afe̩ efufu dʼo̩la-ma, ima oli ki dab e̩kpe jʼef o̩wo̩-ma."
REV,7,10,"Ma la nʼomuko̩la lile akwa kakini, Ujadu ki dʼugbo O̩jo̩-wa kʼi gugu oj ede le̩, kpʼugbo O̩mala le̩."
REV,7,11,"Oñ amonuche̩ chaka dago lʼede le̩ kpʼabogijo kpʼame̩wñ iñmi me̩le̩ le̩ daka, oñ ma lewane̩ afʼeju bʼane̩ ma o̩gba ede le̩, oñ ma dojikane̩ ñw O̩jo̩,"
REV,7,12,"kakini, Ami, uje̩nyu kpʼojima kpʼibe kpʼugwa kpʼubumo̩ kpʼukpahiu kpʼugbiñmi ki dʼugbo O̩jo̩-wa ogbegbele̩ nyile̩wa. Ami."
REV,7,13,"Tak e̩ne̩ʼka ef abogijo le̩ dohi ka ñw mi kakini, Abo ku ma dʼafe̩ efufu tʼo̩la-i, e̩ne̩ ma che taa? ugbo ma kwo?"
REV,7,14,"Tak u ka ñw u kakini, Odu-mi, uwe̩ ma. Oñ i ka ñw mi kakini, Abo-i chʼabo ku ma kwef o̩bata e-lile le̩ wa, ma la fʼafe̩-ma gwe̩ me̩, oñ ma je̩ ñw ma mud efufu ef e̩bie̩ O̩mala le̩."
REV,7,15,"Lef e-kide̩ oñ ma jʼo̩gba ede O̩jo̩,"
REV,7,16,"Ebi ñʼakpa ma ge̩ n, olugbe̩ la akpa ma ge̩ n,"
REV,7,17,"todu O̩mala ki dʼalumeji ede le̩ adide ma,"
REV,8,1,"Tak e̩gba du kʼi mʼuhiuko̩ e̩kebie chi, efojale de hialii dab ukpeji auwa."
REV,8,2,Tak u li amonuche̩ ku ma dago o̩gba O̩jo̩; oñ ma mʼo̩kakachi mebie ko̩ ñw ma.
REV,8,3,"Tak onuche̩ omune̩ lewa dago ugbo ubo̩ iche̩bo̩ le̩, i nʼe̩wñ o̩jamaliaʼka ku ma kʼe̩wñ ki akpo jʼef uwñ; oñ ma kʼe̩wñ ki akpo le̩ ñw u nana, todu kʼi mudu manyʼadua e-abo kiafo̩ chaka ki nʼoj ubʼo iche̩bʼo e-o̩jamalia kʼi dʼo̩gba ede le̩."
REV,8,4,Tak odudu e̩wñ ki akpo le̩ manyʼadua abo kiafo̩ kwef o̩wo̩ onuche̩ le̩ ate̩gu tʼo̩gba O̩jo̩.
REV,8,5,"Tak onuche̩ le̩ mʼe̩wñ kʼe̩wñ ki akpo le̩ jʼef uwñ du, oñ i fʼe̩ge̩ una e-ubo̩ iche̩bo̩ le̩ gbanyʼu e̩ko̩, tak i mʼu du rikpolo tʼane̩ ile̩; oñ akpabana kpʼomuko̩la kpʼo̩mamanya kpʼane̩ emi-ejo wate̩."
REV,8,6,Tak amonuche̩ mebie ku ma nʼo̩kakachi mebie le̩ fʼo̩la-ma ñwo̩che jo̩ ku ma fʼokakachi.
REV,8,7,"Tak e-ejodudu fa, oñ i mud okuto̩mo̩jocha kpʼuna ki gwe̩gwa nyʼe̩bie̩, oñ ma mʼu ko rikpolo tʼane̩ ile̩; tak ukpe̩ e̩ke̩ta ane̩ ile̩ gujo rinyo̩, ukpe̩ e̩ke̩ta oli la gujo rinyo̩, oñ egbe emimi du gujo rinyo̩."
REV,8,8,"Tak onuche̩ ekeji fʼo̩kakachi-wñ, oñ i dabe̩ne̩ ku ma kʼuwo lile ki ajo una rikpolo tef ohimini, oñ ukpe̩ e̩ke̩ta ohimini omu le̩ mud e̩bie̩;"
REV,8,9,oñ ukpe̩ e̩ke̩ta e̩wñ kʼO̩jo̩ nyi ku ma nʼiñmi ku ma jʼef ohimini le̩ leku; oñ ukpe̩ e̩ke̩ta o̩ko̩ chihi rinyo̩.
REV,8,10,"Tak onuche̩ e̩ke̩ta fʼokakachi-wñ, oñ awo lile muchi kwʼefojale wane̩, i najo dab agege, oñ i lewane̩ bʼoji ukpe̩ e̩ke̩ta ohimini ma, kpʼabʼoji e̩bi omi ma."
REV,8,11,"Odu awo le̩ la ko̩ O̩ge̩le̩; oñ ukpe̩ e̩ke̩ta omi le̩ mud o̩ge̩le̩, amone̩ wewe la leku noj omi le̩, todabu ki alukoko."
REV,8,12,"Tak onuche̩ e̩ke̩le̩ fʼo̩kakachi-wñ: oñ ma fʼukpe̩ e̩ke̩ta e-olu kpa, kpʼukpe̩ e̩ke̩ta ochu kpʼukpe̩ e̩ke̩ta awo awo; todu kʼukpe̩ e̩ke̩ta-wñ ki chubi, todu kʼukpe̩ e̩ke̩ta o̩ro̩ka ki we etejugede, kpʼodu abe̩le̩ ge̩."
REV,8,13,"Tak u li, oñ u gbo̩ abu kʼo̩re̩ ʼka ki awu alumeji ojale nʼomuko̩la lile kakini, Atogwo, atogwo, atogwo, tugbo abo ku ma dodo ane̩ ile̩, lef omuko̩la o̩kakachi e-amonuche̩ me̩la ki bo̩ ku ma che ku ma fa-i."
REV,9,1,"Tak onuche̩ e̩ke̩lu fʼo̩kakachi-wñ, oñ u li awo ki kwʼefojale wʼane̩ ile̩, ma la mʼomigede ura o̩lo̩ulu du ñw u."
REV,9,2,Tak i mʼo̩na ura o̩lo̩ulu le̩ bi; oñ odudu kwʼef ura le̩ tuu tʼatate̩ dabe̩ne̩ kʼodudu adido lile oñ olu kpʼafu-i chubi noj odudu ki kwʼef ura le̩.
REV,9,3,"Tak amakubaliba kwef odudu le̩ wa bʼane̩ ile̩ ma, ma la dʼo̩da ñw ma alu kʼamakpe ane̩ ile̩ nʼo̩da."
REV,9,4,"Oñ ma ka ñw ma todu ku ma ki we echʼegbe ane̩ ile̩-i kpʼe̩wñ emimi du kpʼoli du e̩bie̩ne̩, chai amone̩ ku ma ma nʼuhiuko̩ O̩jo̩ o̩gboji-ma n kate."
REV,9,5,"Ma la du ñw ma ku ma kpa ma n, chai todu ku ma chʼuma o̩pe̩cha ochu me̩lu: o̩pe̩cha-ma la dabe̩ne̩ kʼiwo̩ akpe̩ e̩gba kʼi atʼone̩."
REV,9,6,"Oñ iko le̩ amone̩ afeju uku, i la anʼugbo du ku ma li u n; e̩ño̩ eku la ache ma, oñ uku ara bʼuma te̩."
REV,9,7,"Oñ o̩la amakubaliba le̩ dab amanya ku ma ñwʼo̩la-ma che tod ogu; oñ i dabe̩ne̩ kʼuloko ki dab e-o̩jamalia jʼoji-ma, oñ eju-ma dabe̩ne̩ kʼeju amone̩."
REV,9,8,"Oñ ma nʼiloji dabe̩ne̩ kʼiloji abobule̩, enyi-ma la dabe̩ne̩ kʼe-amidu."
REV,9,9,"Ma nʼe̩wñ ogu ku ma du bʼe̩do̩ ma ki dabe̩ne̩ kʼe̩wñ ubʼe̩do̩ ma e-ebije, oñ ekuku ika-ma dabe̩ne̩ kʼekuku o̩ko̩ kʼamanya wewe afo̩ ku ma fule nyʼokogu."
REV,9,10,"Ma la che̩nʼotihi dab amakpe̩ kʼi atʼone̩, oñ o̩da-ma ku ma ne̩ achʼamone̩ e̩bie̩ne̩ ochu me̩lu le̩ dʼoj otihi-ma."
REV,9,11,"Ma che̩nʼonu e-ma, owñ chʼonuche̩ o̩lo̩ulu le̩: odu-wñ alu Hibru ko̩ Abado̩n,oñ odu-wñ alu Grik ko̩ Apalio̩n."
REV,9,12,"Atogwo e-ejodudu lale me̩. Me̩ go, atogwo meji ñʼawa ubi e̩wñ-i ge̩."
REV,9,13,"Tak onuche̩ e̩ke̩fa fʼo̩kakachi-wñ: oñ u gbo̩ omuko̩la ki kwef igba ubo̩ iche̩bo̩ e-o̩jamalia kʼi dʼo̩gba O̩jo̩ le̩,"
REV,9,14,"kʼi aka ñw onuche̩ e̩ke̩fa ki nʼo̩kakachi le̩ kakini, Mʼamonuche̩ me̩le̩ ku ma chʼe̩ji ugbo ohimini lile e-Yufretis le̩ tu jʼane̩."
REV,9,15,"Taku ma mʼamonuche̩ me̩le̩ le̩ tu jʼane̩, ama chʼabo ku ma ñwʼo̩la-ma che te̩ tod auwa le̩ kpʼo̩jo̩ le̩ kpʼochu le̩ kpʼodo̩ le̩, todu kʼama ki fʼukpe̩ e̩ke̩ta amone̩ kpa."
REV,9,16,"Oñ aluka abogu ku ma tanʼanya le̩ chʼicham nyʼo̩gwo̩ko̩ ki wewe ugbo icham nyʼo̩gwo̩ko̩ ki wewe, e-le̩ chʼonu meji; u la gbo̩ aluka-ma."
REV,9,17,"Oñ abe̩le̩ u li amanya ef ane̩ ego le̩, kpʼabo ku ma tanʼoji-ma: ma chenʼe̩wñ ubʼe̩do̩ ma kʼejo̩do̩da-wñ bi una kpʼekpikpa chuwa, kpʼitolu; oji amanya-ma la dab oji amidu oñ una kpʼodudu kpʼitolu nadufu kwef alu-ma."
REV,9,18,"Ma nʼe̩wñ o̩pe̩cha me̩ta-i fʼukpe̩ e̩ke̩ta amone̩ kpa leku, owñ chʼef una kpʼodudu kpʼitolu ki nakwef alu-ma dufu le̩."
REV,9,19,"Todu o̩da amanya le̩ dʼef alu-ma, kpʼoj otihi-ma: todu otihi-ma dab amejo, ma chenʼoji; oñ ma nʼe-le̩ chʼe̩bie̩ne̩."
REV,9,20,"Tak amone̩ kibo̩ kʼegwo ku ma gwo ma-i ma kpa ma n, ma ribeda kwef uko̩lo̩ o̩wo̩-ma todu ku ma we edojikane̩ ñw amebili n, kpʼode e-o̩jamalia kpʼe-ajifa kpʼe-udo̩ kpʼe-okuta kpʼe-oli ku ma ma neke gane̩ n, ma la neke gbʼo̩la n, ma la neke lule̩ n;"
REV,9,21,"ma la ribeda kwef one̩ ekpa-ma n, abe̩ku kwef obochi-ma eche n, abe̩ku kwef e̩wñ abutabu-ma eche n, abe̩ku kwef oji-ma eji n."
REV,10,1,"Tak u li onuche̩ omune̩ ki gbi-ñmi kʼi agwo̩ru kwʼefojale wa, akpa bʼo̩la-wñ ma, o̩ba dʼoji-wñ, eju-wñ la dab olu, oñ e̩re̩-wñ dab una ki gba dago dab ugbogaga e̩wñ."
REV,10,2,"I la nʼubuku kekele ki che̩bite̩ ef o̩wo̩-wñ, tak i mʼe̩re̩-wñ awo̩to̩ du nʼohimini, i la dʼe-awohi nʼane̩ ile̩-i,"
REV,10,3,"tak i nʼomuko̩la lile akwa alu kʼidu ako̩la: oñ e̩gba kʼi kwa, akpabana mebie le̩ nʼomu-ma ako̩la."
REV,10,4,"Oñ e̩gba kʼakpabana mebie le̩ fʼo̩la ka, u le kʼu ko̩ nyʼo̩takada, u muda gbʼomuko̩la kwʼefojale, kakini, Fʼe̩wñ kʼakpabana mebie le̩ ka hiuko̩ te̩, e̩ ki ko̩ e-le̩ n."
REV,10,5,"Tak onuche̩ e-kʼu li abu kʼi adago ej ohimini kpʼane̩ ile̩-i dʼo̩wo̩ awo̩to̩-wñ nyʼate̩ rʼo̩wo̩ efojale,"
REV,10,6,"oñ i fʼe̩ne̩ kʼi deju ogbegbele̩ nyile̩wa, e-kʼi nyi efojale kpʼe̩wñ du ki jʼef uwñ, kpʼane̩ ile̩ kpʼe̩wñ du ki jʼef uwñ, kpʼohimini kpʼe̩wñ du ki jʼef uwñ go kakini, Iko ñʼade̩ ge̩ n,"
REV,10,7,"ama iko o̩jo̩ omuko̩la onuche̩ e̩kebie-i, e̩gba du kʼi le kʼi fʼo̩kakachi, afili O̩jo̩ kpoji, alu kʼi fʼuche̩nyo̩-wñ je̩rʼamadu-wñ ku ma chʼamako̩che̩-wñ."
REV,10,8,"Tak omuko̩la kʼu gbo̩ kwʼefojale ño̩ dabi ko̩la ñw mi ge̩, i kakini, Lo, kʼe̩ gbʼibuku ki che̩chite̩ ef o̩wo̩ onuche̩ ki adago ej ohimini kpʼane̩ ile̩ le̩."
REV,10,9,"Tak u nyʼugbo onuche̩ le̩ u ka ñw u kʼi dʼibuku kekele le̩ ñw mi. Oñ i ka ñw mi kakini, Gba, kʼe̩ mʼu du je̩; i la aje̩ ñw efu-we̩ lukoko, i muda arinyo̩ dab iño̩ ef alu-we̩."
REV,10,10,"Tak u mʼibuku kekele le̩ gba kwef o̩wo̩ onuche̩ le̩, oñ u mʼu du je̩; oñ i rinyo̩ dab iño̩ ef alu-mi; e̩gba kʼu fʼu je̩, i je̩ ñw efu-mi lukoko."
REV,10,11,"Taku ma ka ñw mi kakini, I dukpe̩ kʼe̩ ñʼadabi kache̩ ñw amone̩ kpʼabo uche̩ichi kpʼalu ichi kpʼamonu wewe chuu."
REV,11,1,"Taku ma mʼikpo ki dab o̩kpa du ñw mi, oñ ma kakini, Kwane̩, kʼe̩ ñwa unyi O̩jo̩ ejefu kpʼubo̩ iche̩bo̩-wñ kpʼabo ku ma dojikane̩ ef uwñ."
REV,11,2,"Ologbo ki dʼo̩do̩da unyi O̩jo̩ ejefu le̩ to̩no̩ tʼo̩do̩da, e̩ ki ñwa e-le̩ n; todabu ku ma mʼe-le̩ du ñw abo uche̩ichi, ma la anʼe̩re̩-ma fʼewo kiafo̩ le̩ kpetili mane̩ ochu o̩gbo̩ meji nyoke meji."
REV,11,3,"Tak u nadu ñw ame̩nibenu-mi meji, ku ma akache̩ o̩jo̩ icham nyʼo̩gwo̩ko̩ nyʼo̩gbo̩ me̩gwe̩ta, ukpo eku adʼo̩la-ma."
REV,11,4,Abo-i chʼoli o̩lif meji le̩ kpʼagege meji ku ma dago jʼo̩gba Ondu e-ane̩ ile̩ le̩ de̩.
REV,11,5,"I la che̩wñ ki dʼe̩ne̩ du e̩do̩ kʼi che ma e̩bie̩ne̩, una akwʼef alu-ma dufu kʼi afʼame̩nebi-ma lie̩; i la che̩wñ ki dʼe̩ne̩ du e̩do̩ ki che ma e̩bie̩ne̩ mak abe̩le̩ ma adʼe̩ne̩ le̩ kpa chuu."
REV,11,6,"Abo-i chenʼo̩da ku ma fʼefojale re todu kʼomi ki we elo̩ ef adiko o̩jo̩ ache̩-ma ku ma ka, ma laño̩ nʼo̩da ugbo omi ku ma fʼu rida e̩bie̩, ma ño̩ nʼo̩da ku ma ki nʼuchobi kide̩ fʼane̩ ile̩-i gwo e̩gba du ki dʼuma e̩do̩."
REV,11,7,"Tak e̩gba du ku ma fʼibenu-ma gba kpoji e̩la ki ate̩gu kwef o̩lo̩ulu le̩ wa akʼogu bʼuma, i la afʼuma du, tak i akpa ma."
REV,11,8,"Okuma la ajʼej o̩na ewo lile ku ma do̩ lʼo̩na Afu ko̩ So̩do̩m kpʼIjipti le̩, o̩mo̩ ma ño̩ dʼOndu-ma kamoli ge̩."
REV,11,9,"Tak abo iche̩ka ef amone̩ le̩ kpʼef o̩lo̩pu, o̩lo̩pu, kpʼefʼalu ichi ichi kpʼabo uche̩ichi uche̩ichi ago oku-ma o̩jo̩ me̩ta kpʼukpeji, ma la aje̩ ñw ma kʼoku-ma ji n."
REV,11,10,"Tak abo ku ma dodo ane̩ ile̩ agwoye rʼuma oji, ma achiya; ma la akʼe̩wñ ele kpuche̩ rʼo̩la-ma, todabu kʼamakache̩ meji-i je̩ ñw abo ku ma dodo ane̩ ile̩ li uwa."
REV,11,11,"Tak anubi kʼo̩jo̩ me̩ta kpʼukpeji le̩ le rʼane̩, afu iñmi kwef O̩jo̩ gudu tef uma, taku ma mʼe̩re̩-ma ko dʼane̩, tak ailo lile lewa bʼabo ku ma li ma ma."
REV,11,12,"Oñ ma gbʼomuko̩la lile ki kwʼefojale aka ñw ma kakini, Me̩ mute̩gu wʼemi. Taku ma mute̩gu tʼefojale ef akpa; oñ ame̩nebi-ma U ma."
REV,11,13,"Tak ef auwa kide̩, ane̩ kwomiejo otemeje, ukpe̩ e̩ke̩gwa ewo le̩ la lewane̩, oñ odu one̩ kʼi ku ef ane̩ ki miejo le̩ chʼicham nyʼo̩gwo̩ko̩ mebie, tak ailo fʼabo ki bo̩ mu, oñ ma kwodojima ñw O̩jo̩ e-efojale."
REV,11,14,"Atogwo e-ekeji lale me̩. Me̩ go, atogwo e̩ke̩ta awa piopio."
REV,11,15,"Tak onuche̩ e̩kebie le̩ fʼo̩kakachi-wñ; oñ i mud omuko̩la lile efojale, kakini, O̩da ojane̩ ile̩ mud e-Ondu-wa kpʼe-Kraisti-wñ me̩; i la ajʼonu-wñ ogbegbele̩ nyile̩wa."
REV,11,16,"Tak abogijo ogu nyoke me̩le̩ ku ma gugu oj ede-ma o̩gba O̩jo̩ lewane̩ afʼeju bʼane̩ ma, oñ ma dojikane̩ ñw O̩jo̩, kakini,"
REV,11,17,"A gwʼuwe̩ ugwa, uwe̩ Ondu O̩jo̩, O̩dobao̩gagu, e̩ne̩ kʼi do̩mo̩, kʼi laño̩ do̩mo̩ akwoubi;"
REV,11,18,"Abo uche̩ichi la we̩do̩, oñ uwe̩do̩-we̩ lewa,"
REV,11,19,Taku ma mʼef unyi O̩jo̩ ejefu ki dʼefojale le̩ bite̩; oñ ma li akpati alo-wñ ef unyi-wñ ejefu le̩; tak o̩mamanya kpʼomuko̩la kpʼakpabana kpʼane̩ emiejo kpʼokuto̩mo̩jo̩cha lile lile wate̩.
REV,13,1,"Tak u dago oj e̩lanyi e-ohimini. Oñ u li e̩laʼka ki ate̩gu kwef ohimini awa, i nʼigba me̩gwa kpʼoji mebie, oñ oj igba-wñ ukata onu me̩gwa jo̩, odu achakpabie̩ la jʼoji-wñ."
REV,13,2,"Oñ e̩la kʼu li le̩ dab e̩ko̩, e̩re̩-wñ la dabe̩ne̩ kʼe̩re̩ ibe̩a, alu-wñ la dab alu idu; taku dragon le̩ mʼukpahiu-wñ kpʼede-wñ kpʼo̩da elile ko ñw u."
REV,13,3,"Oñ oji-wñ oka dabe̩ne̩ ku ma fʼu kpa leku tak agbe oka-wñ le̩ bie̩ kpa, oñ o̩gbo̩ ane̩ ile̩ du kwoyaye tʼe̩la le̩ ubi."
REV,13,4,"Ma la dojikane̩ ñw drago̩n todabu kʼi dʼo̩da ñw e̩la le̩; oñ ma dojikane̩ ñw e̩la le̩ kakini, E̩ne̩ dab e̩la-i? E̩ne̩ neke bʼo̩ jogu?"
REV,13,5,"Oñ ma dʼalu ñw u kʼi ko̩la ogbemede, kpʼechakpabie̩; ma la dʼo̩da ñw u kʼi chʼe̩wñ ochu o̩gbo̩ meji nyoke meji."
REV,13,6,"Tak i mʼalu-wñ chi tef akpabie̩ O̩jo̩ eche, kʼi la chakpabie̩ odu-wñ, kpʼebu-wñ kpʼabo ku ma mʼebu jʼefojale."
REV,13,7,Taku ma du ñw u kʼi kogu bʼabo kiafo̩ kʼi la fʼuma du; ma la dʼo̩da abo o̩lo̩pu kpʼalichi kpʼabo uche̩ichi du ñw u.
REV,13,8,"Oñ abo du ku ma dodo ane̩ ile̩-i ku ma ma kʼodu-ma rʼef ibuku e-iñmi e-O̩mala ku ma kpa akwʼe̩gba ku ma kpʼe̩re̩ ile̩ n le̩, adojikane̩ ñw u."
REV,13,9,"Iche̩wñ kʼe̩ne̩ du nʼeti, kʼi nagbo̩:"
REV,13,10,"Iche̩wñ kʼe̩ne̩ du do̩mo̩ kʼamu chʼukpe-wñ,"
REV,13,11,"Tak u li e̩la omune̩ ki ate̩gu kwef ane̩ ile̩-i awa; i la nʼigba meji dab o̩mala, oñ i ako̩la dabu drago̩n."
REV,13,12,I la nʼo̩da e-e̩la ejodudu le̩ chaka che e̩wñ eju-wñ. Oñ i ache todu kʼane̩ ile̩-i kpʼabo du ku ma dodo ef uwñ ku ma dojikane̩ ñw e̩la ejodudu e-kʼagbe egwu uku-wñ bie̩ le̩.
REV,13,13,"Oñ i achʼujiwe lile, i la aje̩ ñw una ki gwo̩ru kwʼefojale tef ane̩ ile̩ eju amone̩."
REV,13,14,"Oñ i kʼabo ku ma dodo ane̩ ile̩-i la, lef ujiwe ku ma du ñw u kʼi che eju e̩la le̩; i aka ñw abo ku ma dodo ane̩ ile̩ ku ma ki fʼojibo gbe̩ ñw e̩la e-ku ma gwu ugbada kʼi ño̩ dabi deju le̩."
REV,13,15,"Taku ma du ñw u kʼi dʼiñmi ñw ojibo e̩la le̩, todu kʼojibo e̩la le̩ ki nako̩la, kʼi laño̩ je̩ ñw ma fʼaluka one̩ du ku ma ma dojikane̩ ñw ojibo e̩la le̩ n kpa."
REV,13,16,"Oñ i aje̩ ñw amone̩ du, tʼabo kekele, tʼame̩ne̩lile, tʼanana, tʼe̩nale, tʼe̩mone̩, tʼadu, todu ku ma ki ko̩ ma ina o̩wo̩ awo̩to̩-ma abe̩k o̩gboji-ma;"
REV,13,17,"todu kʼe̩ne̩ du ki neke la e̩wñ n, i la neke ta e̩wñ n, chai e̩ne̩ ki nʼina le̩, owñ chʼodu e̩la le̩ abe̩k inaba odu-wñ."
REV,13,18,"Emi afili de̩: e̩ne̩ ki nibe ki nakaluka inaba e̩la le̩, todu inaba e-one̩ i che, inaba-wñ chʼulo̩gwa nyʼo̩gbo̩ me̩ta nyoke me̩fa."
REV,14,1,"Me̩ la go, u li O̩mala le̩ kʼi dago oj uwo Zayo̩n, one̩ icham nyʼo̩gwo̩ko̩ ugbo o̩gbo̩ mebie nyoke me̩le̩ jʼugbo-wñ, ma fʼodu e-wñ kpʼe-Ata-wñ ko nyʼo̩gboji-ma."
REV,14,2,"Tak u gbʼomuko̩la kwʼefojale, i ka dab omuko̩la omi ki wewe, kpai dab uko̩la akpabana lile: oñ omuko̩la kʼu gbo̩ le̩ dab amanʼumolo ku ma nʼumolo-ma anu,"
REV,14,3,oñ ma nʼeli etito̩ ako o̩gba ede le̩ kpʼo̩gba ame̩wñ iñmi me̩le̩ kpʼabogijo le̩. E̩ne̩ du la neke ko̩che̩ eli le̩ n chai abo icham nyʼo̩gwo̩ko̩ ugbo o̩gbo̩ mebie nyoke me̩le̩ ku ma la ma kwʼef ane̩ ile̩ le̩.
REV,14,4,"Abo-i chʼabo ku ma ma kpʼo̩la-ma bie̩ ugbo abobule̩ n, todu ma chʼabo ku ma ma mʼonobule̩ n. Abo-i chʼabo ku ma atʼO̩mala ubi ugbo du kʼi anyi. Ma fʼabo-i la kwʼugbo amone̩, ma chʼejo̩ga e̩wñ ñw O̩jo̩, kpʼO̩mala le̩."
REV,14,5,"Ma la li olemi ef alu-ma n, ma nʼe̩kpabie̩ o̩la n."
REV,14,6,"Tak u li onuche̩ omune̩ abu kʼi awu alumeji ojale, i nʼuche̩nyo̩ e-ogbegbele̩ kʼi aje̩rʼabo ku ma dodo ane̩ ile̩ kpʼabo uche̩ichi du kpʼo̩lo̩pu du kpʼalichi du kpʼamone̩ du,"
REV,14,7,"oñ i nʼo-muko̩la lile aka kakini, Me̩ railo O̩jo̩, me̩ ki la dojima ñw u, todabu kʼauwa ajo̩-wñ lewa me̩; me̩ ki la dojikane̩ ñw e̩ne̩ ki chʼefojale kpʼane̩ ile̩ kpʼohimini kpʼe̩bi omi."
REV,14,8,"Tak onuche̩ omune̩ tʼo̩ ubi kakini, I lewane̩ me̩! i lewane̩ me̩! owñ che Babilo̩n lile ki dʼo̩te̩ wain e-e̩do̩fulu e-abutabu-wñ le̩ ñw abo uche̩ichi du ñmo̩."
REV,14,9,"Tak onuche̩ e̩ke̩ta tʼuma ubi, i nʼomuko̩la lile aka kakini, Iche̩wñ kʼe̩ne̩ du dojikane̩ ñw e̩la le̩ abe̩k ojibo-wñ abe̩k i mʼina-wñ gba ogboji-wñ abe̩k o̩wo̩-wñ,"
REV,14,10,"e̩ne̩ le̩ ñʼañmo̩ kwef o̩te̩ wain e-e̩do̩fulu e-O̩jo̩, e-ki chʼe̩gwe̩gwa ef ago uwe̩do̩-wñ ku ma ma chʼomi gwʼo̩ n; oñ ma aje̩ ñw u li uwa ef una kpʼitolu eju amonuche̩ kiafo̩ kpʼeju O̩mala le̩."
REV,14,11,Odudu uwa-ma le̩ ate̩gu tʼate̩ ogbegbele̩ nyile̩wa; ma la anʼuñmi o̩ro̩ka kpʼodu n; owñ chʼabo ku ma dojikane̩ ñw e̩la le̩ abe̩k ojibo-wñ kpʼe̩ne̩ du kʼi gbʼina odu-wñ.
REV,14,12,Emi e̩do̩ elichi e-abo kiafo̩ de̩: ama chʼabo ku ma dejutʼo̩la uko̩ e-O̩jo̩ kpʼe̩dekono e-Jisus.
REV,14,13,"Tak u gbʼomuko̩la kwʼefojale kʼi aka kakini, Ko̩ kakini, Abo ki ku gbede, owñ chʼabo ku ma ku ef Ondu akwʼe̩gba-i alo̩: ochochi, Afu le̩ ka-i, todu kʼama ki ñmi kwef akanya uko̩lo̩-ma, todu uko̩lo̩-ma tʼuma ubi alo."
REV,14,14,"Me̩ la go, u li akpa efufu, oñ oj akpa le̩ e̩ne̩ʼka kʼi dab O̩ma One̩ gugu, i la nʼuloko o̩jamalia oji-wñ, oñ ujegbe ki ale̩ dʼef o̩wo̩-wñ."
REV,14,15,"Tak onuche̩ omune̩ kwef unyi O̩jo̩ ejefu dufu, oñ i nʼomu elile kwa dʼe̩ne̩ ki gugu oj akpa le̩ kakini, Fʼujegbe-we̩ kpe̩ lo kʼe̩ ja: todu iko e̩ja lewa me̩; todabu kʼe̩wñ oko ane̩ ile̩ bie̩ kpa."
REV,14,16,"Tak e̩ne̩ kʼi gugu oj akpa le̩ mʼujegbe-wñ du rikpolo tʼane̩ ile̩, oñ i fʼane̩ ile̩ ja kpa."
REV,14,17,"Tak onuche̩ omune̩ kwʼunyi O̩jo̩ ejefu e-ki dʼefojale dufu, owñ le̩ ño̩ nʼujegbe ki ale̩."
REV,14,18,"Tak onuche̩ omune̩ kwef ubo̩ iche̩bo̩ dufu, owñ chʼe-ki nʼo̩da una, oñ i nʼomu elile dʼe̩ne̩ ki nʼujegbe ki ale̩ le̩, kakini, Fʼujegbe-we̩ ki ale̩ le̩ kpe̩ lo kʼe̩ fʼe̩ro achiwebe̩te̩ma ane̩ ile̩ ka, todabu kʼachiwebe̩te̩ma-wñ kpa kpa me̩."
REV,14,19,"Abe̩le̩ onuche̩ le̩ mʼujegbe-wñ du rikpolo tef ane̩ ile̩, oñ i fʼiga achiwebe̩te̩ma ja, tak i mʼu du rikpolo tef aguo̩ko̩lo̩ lile ki chʼe-e̩do̩fulu O̩jo̩ le̩."
REV,14,20,"Taku ma fʼu te̩ ef aguo̩ko̩lo̩ ejo̩do̩da ewo le̩, oñ e̩bie̩ kwef aguo̩ko̩lo̩ le̩ dufu gbogbo wʼugbo ajamu amanya, akwo maili o̩gwo̩ko̩."
REV,15,1,"Tak u fʼujiwe omune̩ li efojale, i chʼe-lile, aye-wñ gbe̩, owñ chʼamonuche̩ mebie ku ma nʼuchobi mebie, e-otitala de̩, todabu kʼef e-le̩ e̩do̩fulu O̩jo̩ kpoji."
REV,15,2,"Tak e̩wñ kʼu li dabe̩ne̩ kʼohimini egigo kʼuna chʼe̩gwe̩gwanyʼu; kpʼabo ku ma du ugbo uja e̩la le̩ kpʼugbo ojibo-wñ kpʼugbo inaba odu-wñ, ma nʼumolo e-O̩jo̩ dago jʼo̩la ohimini egigo le̩."
REV,15,3,"Oñ ma nʼeli Mose̩s adu O̩jo̩ le̩ kpʼeli O̩mala ako̩, ma kakini,"
REV,15,4,"E̩ne̩ ma arailo n, Ondu, e̩ne̩ ma la adʼojima ñw odu-we̩ n?"
REV,15,5,"Tak ubi e̩wñ-i u li, ma la mʼo̩na unyi O̩jo̩ ejefu e-ebu ibenu efojale le̩ bi,"
REV,15,6,"oñ amonuche̩ mebie ku ma nʼuchobi mebie le̩ kwef unyi O̩jo̩ ejefu dufu, ukpo line̩n ki de̩ hiolo ki afane̩ bʼo̩la-ma ma, oñ e̩wñ ujiñmi ajamalia ji mʼe̩do̩-ma ugbo e̩nya-ma."
REV,15,7,Tak oka ef ame̩wñ iñmi me̩le̩ le̩ mʼucha o̩jamalia mebie ki che̩ko̩ ñw e̩do̩fulu O̩jo̩ ki deju ogbegbele̩ nyile̩wa ko ñw amonuche̩ mebie le̩.
REV,15,8,"Tak unyi O̩jo̩ ejefu le̩ che̩ko̩ ñw odudu kwef ojima e-O̩jo̩, kpai kwʼef ukpahiu-wñ; e̩ne̩ du la neke gudu tef unyi O̩jo̩ ejefu n, gbogbo wʼe̩gba kʼuchobi mebie e-amonuche̩ mebie le̩ kpoji."
REV,16,1,"Tak u gbʼomuko̩la lile ki kwʼef unyi O̩jo̩ ejefu le, i naka ñw amonuche̩ mebie le̩ kakini, Me̩ lo, ku me̩ mʼucha mebie e-e̩do̩fulu O̩jo̩ ko da rʼef ane̩ ile̩."
REV,16,2,"Tak e-ejodudu le, oñ i mʼucha-wñ du da rʼef ane̩ ile̩; oñ ikete e̩bie̩ne̩ kpʼe-bibi Icwʼo̩la amone̩ ku ma nʼina e̩la ku ma laño̩ dojikane̩ ñw ojibo-wñ le̩."
REV,16,3,"Tak e-ekeji mʼucha-wñ du da rʼef ohimini; oñ i mud e̩bie̩, dabe̩ne̩ kʼe-e̩ne̩ ki ku; tak onugo e̩wñ du ki deju ef ohimini leku."
REV,16,4,"Tak e-e̩ke̩ta mʼucha-wñ du da rʼef aji aji kpʼe̩bi omi e̩bi omi, oñ i mud e̩bie̩."
REV,16,5,"Tak u gbo̩ abu kʼonuche̩ omiofo le̩ akakini,"
REV,16,6,"Todabu kʼama le̩ kʼe̩bie̩ abo kiafo̩ kpʼe-amakache̩ dafo,"
REV,16,7,"Tak u gbo̩ abu kʼubo̩ iche̩bo̩ akakini,"
REV,16,8,"Tak e-e̩ke̩le̩ mʼucha-wñ du da rʼolu, oñ ma du ñw u kʼi nʼuna fʼamone̩ gujo,"
REV,16,9,tak ukpuna lile fʼamone̩ gujo oñ ma kwochakpabie̩ odu O̩jo̩ ki nʼo̩da uchobi-i; ma la ribeda ku ma dʼojima ñw u n.
REV,16,10,"Tak e-e̩ke̩lu mʼucha-wñ du darʼoj ede e̩la le̩; tak ojane̩-wñ mud e̩chubi te̩; taku ma kwolʼukpalu-ma tod ewo ki awo̩ ma,"
REV,16,11,"oñ ma kwochakpabie̩ O̩jo̩ e-efojale tod ewo ki awo̩ ma, kpai tod ikete-ma; ma la ribeda bʼuko̩le̩-ma te̩ n."
REV,16,12,"Tak e-e̩ke̩fa mʼucha-wñ du da rʼohimini lile le̩, owñ chʼe-Yufretis; tak omi-wñ gbe̩; todu ku ma ñwʼona che tod amonu ku ma akwʼolodudu wa."
REV,16,13,"Tak u li amafu me̩ta ku ma ma de̩ hiolo n ku ma dab amo̩bana, ma dufu kwef alu dragon kpai kwef alu e̩la kpai kwef alu akache̩ e-olemi le̩;"
REV,16,14,"todu ma chʼamafu e-amebili ku ma nʼe̩wñ ujiwe ache, kʼama le̩ ale dufu nyʼugbo amonu o̩gbo̩ ile̩ ugbo kʼone̩ dodo kade du, ku ma ko ma wa ugbo ogu e-o̩jo̩ lile e-O̩jo̩ Odobao̩gagu; me̩ go, nawa dabe̩ne̩ kʼoji."
REV,16,15,"E̩ne̩ ki agwe̩ke̩ adide, kʼi la adejutʼe̩wñ o̩la-wñ agbede, todu kʼi we etale ago ofo, ku ma we eli anyo̩-wñ."
REV,16,16,Oñ ma ko ma wa jʼugbo ku ma do̩ Harmage̩do̩n alu Hibru.
REV,16,17,"Tak e-e̩kebie mʼucha-wñ du darʼoj afu ki aju-i; oñ omuko̩la lile kwʼunyi O̩jo̩ ejefu ugbo ede le̩ dufu, i kakini, I lewache me̩."
REV,16,18,"Tak o̩mamanya kpʼomuko̩la kpʼakpabana kpʼane̩ emiejo nana wache e-kʼe̩go̩-wñ ma wache akwihi kʼamone̩ wa jʼane̩ ile̩-i mama ta n, abe̩le̩ oñ unana ane̩ emiejo le̩ de̩."
REV,16,19,"Tak ewo lile le̩ mukpe̩ rʼe̩ta, ewo ewo abo uche̩ichi ño̩ mugulo̩ wane̩. Oñ ma dibete̩ Babilo̩n lile le̩ o̩gba O̩jo̩, ku ma dʼago omi achiwebe̩te̩ma e-e̩do̩fulu e-uwe̩do̩-wñ ñw u."
REV,16,20,"Tak ala ala du ra le, ma ño̩ li uwo ge̩ n."
REV,16,21,"Tak okuto̩mo̩jo̩cha lile, gwo̩ru kwʼefojale wa bʼone̩ ma, oka-wñ tʼoj adu le pe̩, oñ amone̩ kwochakpabie̩ O̩jo̩, tod uchobi e-okuto̩mo̩jo̩cha le̩, todu uchobi-wñ la nana tabale."
REV,17,1,"Tak e̩ne̩ʼka kwef amonuche̩ mebie ku ma nʼucha mebie le̩ lewa ko̩la ñw mi kakini, Lewa, nadʼudu ku ma bu ñw ajo̩ko̩ lile le̩ ñʼuwe̩, owñ chʼe-ki gugu ej omi wewe le̩,"
REV,17,2,e-kʼamonu ane̩ ile̩ bʼo̩ chʼabutabu kʼomi achiwebe̩te̩ma abutabu-wñ la mʼabo ku ma dodo ane̩ ile̩ dab o̩te̩.
REV,17,3,"Tak i mʼumi du kwʼo̩mo̩ ef Afu tef aje̩tachi, oñ u li onobule̩ kʼi gugu oj e̩la ekpikpa, odu achakpabie̩ che̩ko̩-wñ, i nʼoji mebie kpʼigba me̩gwa."
REV,17,4,"Oñ onobule̩ le̩ dʼe̩wñ odufa ekpikpa kpʼe̩wñ ekpikpa bʼo̩la-wñ ma, oñ i nʼo̩jamalia kpʼokuta akoko kpai pure̩l chʼo̩ñwe̩nyʼo̩la-wñ, i nʼago o̩jamalia ef o̩wo̩-wñ, i cheko̩ ñw e̩wñ ihie̩ne̩, owñ chʼe̩wñ abutabu-wñ ki ma de̩hiolo n le̩;"
REV,17,5,"odu afiliʼka la che̩ko̩ tʼo̩gboji-wñ, kakini, BABILO̩N E-LILE, IYE AME̩NABUTABU KPʼE̩WÑ IHIE̩NE̩ ANE̩ ILE̩ DE̩."
REV,17,6,Oñ u li onobule̩ le̩ abu kʼe̩bie̩ abo kiafo̩ kpʼe̩bie̩ ame̩nibenu Jisusi fʼu mu.
REV,17,7,"Tak onuche̩ le̩ ka ñw mi kakini, E̩wñ chi kʼe̩ yaye? Nakʼoji afili onobule̩ kpʼe-e̩la ki nʼoji mebie kpʼigba me̩gwa kʼi tanʼo le̩ ñw e̩."
REV,17,8,"E̩la kʼe̩ li le̩ do̩mo̩ akwoubi, i la de̩ abajo̩-i n, i muda ache kʼi te̩gu kwʼef o̩loulu wa kʼi anyʼef ulenyo̩. Tak abo ku ma dodo ane̩ ile̩ ku ma ma kʼodu-ma rʼef ubuku e-iñmi akwʼe̩gba ku ma kpʼe̩re̩ ile̩ n ayaye, abu ku ma li e̩la le̩ ka kʼi do̩mo̩ akwoubi, i la de̩ abajo̩-i n, kʼi ñʼawa ge̩."
REV,17,9,"Ibe ki nʼofili de̩-i. Oji mebie le chʼuwo mebie, ugbo kʼonobule̩ le̩ gugu oji-wñ:"
REV,17,10,"Onu mebie laño̩ do̩mo̩ ge̩, e̩lu ef uma lewane̩ me̩, oka do̩mo̩ fa-i, e-omune̩ le̩ la wa ta n; oñ e̩gba du kʼi lewa ukpo̩kpe̩-wñ achʼo̩re tila."
REV,17,11,"Tak ela ki do̩mo̩ akwoubi kʼi ma la de̩ abajo̩-i n, cwñ ño̩ chʼe̩ke̩jo̩-ma, i la chʼe̩re̩ʼka kpʼama mebie le̩, i lañʼanyʼef ulenyo̩."
REV,17,12,Oñ igba me̩gwa kʼe̩ li le̩ ño̩ chʼamonu me̩gwa ku ma ma gba o̩fe̩ ojane̩ ta n; ma muda agba o̩da dabe̩ne̩ kʼamonu manyʼe̩la le̩ auwaʼka.
REV,17,13,"Ibe abo-i chʼoka, oñ ma akʼukpahiu-ma kpʼo̩da-ma ñw e̩la le̩."
REV,17,14,"Abo-i akʼogu bʼO̩mala le̩, tak O̩mala le̩ afʼuma du todabu kʼowñ chʼOndu amodu kpʼOnu amonu, abo ku ma la jʼugbo-wñ chʼabo ku ma do̩ kpʼabo ku ma chi kpʼabo ku ma chubi-wñ."
REV,17,15,"Tak i ka ñw mi kakini, Omiofo kʼe̩ li ugbo kʼajo̩ko̩ gugu le̩ chʼamone̩ kpʼo̩wo̩ amone̩, kpʼabo uche̩ichi, kpʼalu ichi ichi."
REV,17,16,"Oñ igba me̩gwa kpʼe̩la kʼe̩ li le̩, abo-i achulaka ajo̩ko̩ le̩ oñ ma achʼo kʼi mud alache̩ kpʼe̩nago̩fo, oñ ma akʼo̩re̩la-wñ je̩, taku ina anʼuna fʼowñ onugo lie,"
REV,17,17,"todu O̩jo̩ dʼibe kʼi ñwa tef e̩do̩-ma kʼibe e-ma ki tʼoka, ku ma ki kʼojane̩-ma ñw e̩la le̩ gbogbo wʼe̩gba kʼo̩la kʼO̩jo̩ ka akpoji."
REV,17,18,"Oñ onobule̩ e-kʼe̩ li le̩, chʼewo elile le̩, e-kʼamonu ane̩ ile̩ jʼef o̩da onu-wñ."
REV,18,1,"Anubi e̩wñ-i u li onuche̩ omune̩ kʼi agwo̩ru kwʼefojale, i chenʼo̩da nana; oñ ane̩ ile̩ mune̩ pee ef oji-ma-wñ."
REV,18,2,"Oñ i nʼomu ki gbo̩ka kwa kakini,"
REV,18,3,"todabu kʼabo uche̩ichi du fʼo̩te̩ wain e-e̩do̩fulu abutabu-wñ che ñmo̩ me̩,"
REV,18,4,"Tak u gbʼomuko̩la omune̩ kʼi aka kwʼefojale kakini,"
REV,18,5,"todabu kʼadure-wñ nʼe̩dʼomune̩ gbogbo kad efojale,"
REV,18,6,"Alu kʼi ko ñw one̩ me̩ ko ñw u koji,"
REV,18,7,"Alu du kʼi dojima ñw o̩la-wñ kʼi laño̩ gugu ali ura,"
REV,18,8,"Lef e-kide̩ oñ uchobi-wñ awa o̩jo̩ʼkate,"
REV,18,9,"Tak amonu ane̩ ile̩ ku ma bʼo̩ chʼabutabu ku ma ño̩ gugu ali ura kpʼowñ araku ma la akʼo̩wo̩ fiʼe̩do̩ tod owñ, owñ chʼe̩gba ku ma li odudu ejo-wñ,"
REV,18,10,"ma adago jʼo̩najiji tod ailo uwa-wñ akakini,"
REV,18,11,"Oñ amachinyama ane̩ ile̩ araku ma la adaido̩ tod owñ, todabu kʼe̩ne̩ du ma ñʼala e̩wñ aja-ma ge̩ n;"
REV,18,12,"adu e̩wñ aja-ma chʼo̩jamalia kpʼajifa kpʼokuta akoko kpai pure̩l kpʼukpo line̩n ki nyo̩ kpʼe-odufa ekpikpa kpʼisiliki, kpʼekpikpa, kpʼoli taine chaka, kpʼe̩wñ eku du ku ma nʼenyi adagba che, kpʼe̩wñ eku du ku ma nʼoli o̩me̩me̩le̩ che, kpʼe-udo̩ kpʼe-ebije, kpʼe-marbe̩l"
REV,18,13,"kpai sinamo̩n kpʼe̩wñ ido̩ro̩ kpʼotulale kpʼekpo ku ma du kurʼo̩la kpai frankinse̩ns kpʼomi achiwebe̩te̩ma kpʼekpo kpʼomu te̩ke̩ te̩ke̩ kpʼo̩ka wit kpʼamokuno̩ kpʼamala, kpʼamanya, kpʼo̩ko̩ kʼanya afo̩ kpʼaño̩la one̩, kpʼamonugo amone̩."
REV,18,14,"Oñ e̩ro kʼonugo-we̩ che̩ño̩-wñ le̩ kwo bʼuwe̩ te̩ me̩,"
REV,18,15,"Abo ku ma chinyama e̩wñ-i ku ma mud anana lugbo-wñ adago o̩najiji tod ailo uwa-wñ ku ma ra, ma ajʼaraku kpʼaido̩ eda,"
REV,18,16,"ma akakini,"
REV,18,17,Todu auwa okate oñ e̩wñ anana abe̩-i mud alache̩-i.
REV,18,18,"oñ abu ku ma li odudu ejo-wñ, ma kwa kakini, E̩wñ dab ewo inaina-i?"
REV,18,19,"Taku ma fʼebutu gba nyʼo̩la-ma oji oñ ma kwukwa, ma raku, ma daido̩, ma kakini,"
REV,18,20,"Me̩ nagwoguyo̩ rʼowñ oji, uwe̩ efojale"
REV,18,21,"Tak onuche̩ʼka ki gbiñmi mʼokuta ki dab okuta une̩wñ lile du, oñ i mʼu durikpolo tef ohimini, i kakini,"
REV,18,22,"Oñ i nugbo du ku ma ñʼagbo̩ omuko̩la abo ku ma nʼumolo,"
REV,18,23,I la nugbo du kʼugane̩ agege atejugede ef uwe̩ ge̩ n;
REV,18,24,Oñ ma ño̩ fʼe̩bie̩ amakache̩ kpʼe-abo kiafo̩
REV,19,1,"Ubi e̩wñ-i u gbo̩ dabe̩ne̩ kʼomuko̩la o̩wo̩ amone̩ lile dʼef efojale aka nana kakini,"
REV,19,2,todabu kʼajo̩-wñ kʼi aka chʼochochi i ño̩ chʼo̩kpakpa;
REV,19,3,"Taku ma ka onu ekeji kakini,"
REV,19,4,"Tak abogijo ogu nyoke me̩le̩ kpʼame̩wñiñmi me̩le̩ le̩ lewane̩ adojikane̩ ñw O̩jo̩ ki gugu oj ede le̩ kakini,"
REV,19,5,"Tak omuko̩la kwef ede le̩ dufu kakini,"
REV,19,6,"Tak u gbo̩ dabe̩ne̩ kʼomuko̩la o̩wo̩-amone̩ lile, kpai dabe̩ne̩ kʼomuko̩la omi ki wewe, kpai dabe̩ne̩ kʼomuko̩la akpabana ki gboka aka kakini,"
REV,19,7,"A ki nayo̩, a ki nagwoguyo̩ a ki namʼojima du ñw u:"
REV,19,8,"Oñ ma du ñw u kʼi nʼukpo line̩n ki nyo̩ ki afane̩, kʼi de̩hiolo bʼo̩la ma:"
REV,19,9,"Tak i ka ñw mi kakini, Ko̩ kakini, Abo ku ma do̩ wʼugbo uje̩wñ O̩mala le̩ gbede. Tak i ka ñw mi kakini, o̩lO̩jo̩ e-ochochi de̩-i."
REV,19,10,"Tak u lewane̩ o̩gba e̩re̩-wñ kʼu dojikane̩ ñw u. Tak i ka ñw mi kakini, Nago e̩ ki che n: omi chʼe̩ne̩ kʼomi kpʼuwe̩ kpʼamo̩maye-we̩ ku ma nʼo̩la ibenu Jisus chʼadu, e̩ ki dojikane̩ ñw O̩jo̩. Todu afu ache̩ ku ma ka le̩ chʼo̩la ibenu e-Jisus."
REV,19,11,"Tak u li abu ku ma mʼefojale chite̩, e̩ la go, anya efufu kpʼe̩ne̩ ki gugu oji-wñ, e-ku ma do̩ kʼE̩nuke̩do̩no ogbolo kpʼE̩nochochi; oñ ajo̩-wñ kʼi aka kpʼogu kʼi aja chʼo̩kpakpa."
REV,19,12,"Eju-wñ la chʼo̩go̩ una, ukata onu wewe la jʼoji-wñ; i chenʼodu ku ma ko̩ e-kʼe̩ne̩ du ma ma n chai owñ o̩to̩to̩la-wñ."
REV,19,13,Otogbo ku ma nyi ef e̩bie̩ dʼo̩la-wñ; ma la dʼodu-wñ ko̩ o̩lO̩jo̩.
REV,19,14,"Oñ amiso̩ja ku ma jʼefojale tanʼoj anya efufu rʼo̩ ubi, ukpo line̩n efufu ki de̩hiolo bʼo̩la-ma ma."
REV,19,15,"O̩kwo̩chageli ki ale̩ eju meji la nadufu kwef alu-wñ, todu kʼi nʼe-le̩ gwo abo uche̩ichi da: oñ i anʼo̩kpa ebije adide ma. Owñ la ate̩ ef aguo̩ko̩lo̩ omi achiwebe̩te̩ma e-e̩do̩fulu e-uwe̩do̩ O̩jo̩ Odobao̩gagu."
REV,19,16,"Oñ i chenʼodu ki che̩ko̩ o̩lʼotogbo-wñ kpʼoj uta-wñ kakini, Onu amonu, kpai Ondu amodu."
REV,19,17,"Tak u li onuche̩ʼka kʼi dago ef olu; oñ i nʼomuko̩la lile kwa aka ñw ame̩we̩ du ku ma awu alumeji ojale-i, kakini, Me̩ lewa, me̩ kʼo̩la-me̩ wa jʼugbo uje̩wñ lile e-O̩jo̩-i,"
REV,19,18,"todu kʼame̩ ki je̩ o̩re̩la amonu kpʼo̩re̩la amonu ogu, kpʼo̩re̩la amagbiti kpʼo̩re̩la amanya, kpʼabo ku ma tanʼoji-ma, kpʼo̩re̩la e̩ne̩ du, tʼe-o̩mone̩, tʼe-ki chʼadu, tʼekekele, tʼe-lile."
REV,19,19,"Tak u li e̩la le̩ kpʼamonu ane̩-ile̩ kpʼamisoja-ma, abu ku ma wajo̩ ku ma kogu bʼe̩ne̩ kʼi gugu oj anya le̩ kpʼamisoja-wñ."
REV,19,20,"Taku ma fʼe̩la le̩ mu kpʼakache̩ olemi manyʼu, owñ chʼe-ki che ujiwe eju-wñ le̩, e-kʼi ne̩ ko abo ku ma mʼina e̩la le̩ gba la, kpʼabo ku ma dojikane̩ ñw ojibo-wñ, oñ ma kʼudeju abo le̩ meji rikpolo tef odudu e-una ki nʼitolu ajo le̩."
REV,19,21,Taku ma nʼo̩kwo̩chageli ki adufu kwef alu e̩ne̩ ki gugu oj anya le̩ fʼabo ki bo̩ kpa. Efu ame̩we̩ chaka la ko̩ ñw o̩re̩la-ma.
REV,20,1,"Tak u li onuche̩ kʼi agwo̩ru kwʼefojale awa, inʼomigede o̩lo̩ulu kpʼigbaligba lile ef o̩wo̩-wñ."
REV,20,2,"I la gwo̩nyu Dragon, owñ chʼejo e-igbele le̩, kʼi chʼAbulumone̩ kpai Setan, oñ i fʼu ji,"
REV,20,3,"i la mʼu du rikpolo tef o̩lo̩ulu oñ i fʼu re tʼo̩mo̩ o̩do̩ icham nyʼo̩gwo̩ko̩, i la fʼoji-wñ ate̩ hiuko̩, todu kʼi ñʼako abo uche̩ichi la nyo̩gba ge̩ n, gbogbo tak o̩do̩ icham nyʼo̩gwo̩ko̩ le̩ jo̩: ubi le̩ ma atʼu tane̩ chuu kʼi kpo̩kpe̩ pe̩."
REV,20,4,"Tak u li ede ki jo̩ kpʼabo ku ma gugu oji-wñ, ku ma mʼajo le̩ du ñwu ma ku ma ka, kpʼamonugo one̩ ku ma kʼoji-ma da tod o̩la ibenu Jisus kpai todu o̩lO̩jo̩, kpʼabo ku ma ma dojikane̩ ñw e̩la le̩ abe̩k ojibo-wñ n, ku ma ma gba ina-wñ o̩gboji-ma abe̩k ugbo o̩wo̩ ma n; taku ma deju, ma ño̩ bʼo̩ Kraist jʼonu o̩do̩ icham nyʼo̩gwo̩ko̩ le̩."
REV,20,5,Udajikwane̩ e-ejodudu le̩ de̩. Abo uku ki bo̩ la adeju n gbogbo tak o̩do̩ icham nyʼo̩gwo̩ko le̩ jo̩.
REV,20,6,"E̩ne̩ ki nʼukpe̩ ef udajikwane̩ e-ejodudu le̩ gbede, i afo̩, uku ekeji ñʼa nʼo̩da ugbo abo-i ge̩ n; ma muda achʼamatama e-O̩jo̩ kpʼe-Kraist, ma la abʼo̩ jʼonu o̩do̩ icham nyʼo̩gwo̩ko̩."
REV,20,7,"Oñ e̩gba du kʼo̩do̩ icham nyʼo̩gwo̩ko̩ le̩ jo̩, ma atu Setan tane̩ kwef unyi-uga-wñ le̩,"
REV,20,8,"tak i adufu wa kʼi ko abo uche̩ichi ku ma jo̩ o̩go̩go̩ me̩le̩ ane̩-ile̩ la, owñ che Go̩g kpai Mago̩g kʼi ko ma wʼugbo ogu; aluka-ma dab e̩lanyi ohimini."
REV,20,9,"Taku ma mute̩gu bʼunula ane̩-ile̩-i ma, oñ ma kwo donyʼala e-abo kiafo̩ kpʼewo ku ma la fe̩do̩ uwñ le̩; tak una gwo̩ru kwʼefojale ugbo O̩jo̩ wa, oñ i fʼuma lie̩."
REV,20,10,"Taku ma mʼAbulumone̩ ki ko ma la du rikpolo tef ubu-una kpʼitolu, ugbo kʼe̩la kpʼakache̩ olemi jo̩ le̩; oñ ma ali uwa o̩ro̩-ka kpai odu ogbegbele̩ nyile̩wa."
REV,20,11,"Tak u li ede efufu lile kpʼe̩ne̩ ki gugu oji-wñ, e-kʼane̩-ile̩ kpʼefojale ra bʼeju-wñ te̩; ma ño̩ li uña todu ma ge̩ n."
REV,20,12,"Tak u li abo ki ku, tʼab e-lile tʼabo e-kekele, ku ma dago jʼo̩gba ede le̩; taku ma mʼibuku ibuku chi; oñ ma ño̩ mʼibuku omune̩ kʼi chʼe-iñmi chi ge̩. Taku ma fʼajo̩ abo ki ku ka kwef e̩wñ ki che̩ko̩ ref ibuku ibuku le̩ teju alu kʼuko̩lo̩-ma de̩."
REV,20,13,"Ohimini la kʼabo ki ku ku ma jʼef uwñ dufu: oñ uku kpʼo̩jegu kʼabo ki ku ku ma jʼef uwñ dufu, taku ma fʼajo̩ e̩ne̩ne̩ne̩ne̩ ka teju alu kʼuko̩lo̩-wñ de̩."
REV,20,14,Taku ma mʼuku kpʼo̩jegu ko rikpolo tef ubu e-una.
REV,20,15,"Uku ekeji le̩ de̩, owñ chʼubu e-una-i. I la che̩wñ ku ma li e̩ne̩ du kʼi ma che̩ko̩ tefu ibuku e-iñmi n, ma mʼu du rikpolo tef ubu e-una le̩."
REV,21,1,Tak u li efojale e-etito̩ kpʼane̩-ile̩ e-etito̩: todu efojale e-ejodudu kpʼane̩-ile̩ e-ejodudu le̩ lale rinyo̩ me̩; ohimini laño̩ do̩mo̩ ge̩ n.
REV,21,2,"Tak u li ewo kiafo̩ le̩, owñ che Je̩rusale̩m etito̩, ki agwo̩ru kwʼefojale kwugbo O̩jo̩ wa, o̩la-wñ chʼe̩ñwo̩che te̩ dabu o̩ya etito̩ ki chʼijaga ñw o̩ko̩-wñ."
REV,21,3,"Tak u gbo̩ omuko̩la elile kwʼefojale i kakini, Me̩ go, ebu O̩jo̩ dugbo amone̩, i la age̩ne̩ kpʼama, oñ ma achʼamone̩-wñ, O̩jo̩ onugo la adʼugbo ma kʼi chʼO̩jo̩-ma,"
REV,21,4,"i la ali omi aku du bʼuma eju te̩; uku ñʼa do̩mo̩ ge̩ n; abe̩k edaido̩, abe̩k akuero̩, abe̩k iwo̩ ado̩mo̩ ge̩ n; e̩wñ ejodudu le̩ lale rinyo̩ me̩."
REV,21,5,"Tak e̩ne̩ ki gugu oj ede le̩ kakini, E̩ go, nache e̩wñ du etito̩. Tak i kakini, E̩ nako̩, kakini, o̩la-i chʼuke̩do̩no ogbolo i ño̩ chʼochochi."
REV,21,6,"Tak i ka ñw mi, kakini, I wache me̩. Omi chʼAlfa kpʼO̩me̩ga, Uchane̩ kpai ubi-otitala. Nadʼomi kwef e̩bi-omie-iñmi ñw e̩ne̩ kʼolugbe̩ akpʼo̩ ele ofo."
REV,21,7,"E̩ne̩ ki du aje̩ e̩wñ-i ogu, oñ nachʼO̩jo̩ ñw owñ, tak owñ acho̩ma ñw mi."
REV,21,8,"I la chʼe-amachokpo, kpʼabo ku ma ko ke̩do̩no, kpʼabo ihie̩ne̩, kpʼamakpone̩, kpʼame̩-nabutabu, kpʼamachobochi, kpʼamachode, kpʼamaremi chaka, ukpe̩ e-ma chʼef ubu ki ajo una kpai itolu; e-le̩ chʼuku ekeji."
REV,21,9,"Tak e̩ne̩ʼka kwef amonuche̩ mebie e-ku ma nʼucha mebie kʼuchobi e-otitala che̩ko̩-wñ lewa ugbo mi; oñ i ko̩la ñw mi kakini, Lewa, nadʼo̩ya etito̩ kʼi chʼo̩ya O̩mala le̩ ñʼuwe̩."
REV,21,10,"Tak i mʼumi du ef Afu alo tʼoj uwo elile ki gbo̩gba, oñ i du Je̩rusale̩m ewo kiafo̩ le̩ ña mi, abu ki agwo̩ru kwʼefojale ugbo O̩jo̩ wa,"
REV,21,11,"i nʼojima e-O̩jo̩: ugane̩-wñ la dab okuta akoko o̩me̩me̩le̩, i dab okuta jaspe̩r ki de̩ yaala dabu kristal:"
REV,21,12,"i nʼaku elile ki gbo̩gba; i nʼalaku me̩gweji, amonuche̩ me̩gweji jʼalaku-wñ le̩; oñ odu amo̩lo̩pu me̩gweji e-amo̩ma Israe̩l che̩ko̩ nyʼo̩la-wñ."
REV,21,13,Alaku me̩ta jʼo̩wo̩ olodudu; alaku me̩ta la jʼo̩wo̩ o̩pata ate̩; alaku me̩ta la jʼo̩wo̩ o̩pata o̩gane̩; alaku me̩ta la jʼo̩wo̩ olane̩.
REV,21,14,"Oñ aku ewo le̩ che̩nʼe̩rane̩ me̩gweji, oñ odu me̩gweji e-ame̩nukpuche̩ me̩gweji e-O̩mala le̩ jʼo̩la-wñ."
REV,21,15,"Oñ e̩ne̩ ki ako̩la ñw mi le̩ nʼikpo uñwe̩wñ o̩jamalia todu kʼi ne̩ ñwa ewo le̩, kpʼalaku-wñ kpʼo̩do̩-wñ."
REV,21,16,"Oñ ewo le̩ te̩ o̩go̩go̩ me̩le̩, ujiji-wñ la chokujo̩ kpʼunula-wñ: tak i nʼikpo le̩ ñwa ewo le̩, ujiji-wñ chʼimele ogu me̩lu chi kwef icham meji: ujiji-wñ kpʼunula-wñ kpʼo̩gba-wñ chʼokujo̩."
REV,21,17,"Tak i fʼo̩do̩-wñ ñwa, i chʼohibo̩wo̩ o̩gbo̩ mebie nyoke me̩le̩, e̩ñwa one̩ i che, e-le̩ chʼe-onuche̩."
REV,21,18,"Oñ ma du okuta jasper ne aku-wñ; ewo-wñ la chʼajamalia ki de̩ hiolo, dab egigo yaala."
REV,21,19,Ma nʼokuta akoko du chʼo̩ñwe̩nyʼe̩rane̩ ewo le̩. E̩rane̩-wñ ejodudu che jaspe̩r; ekeji che safaie̩r; e̩ke̩ta che kaisidoni; e̩ke̩le̩ che e̩me̩rald;
REV,21,20,e̩ke̩lu che sardoniks; e̩ke̩fa che sardius; ekebie che kriso̩lait; e̩ke̩jo̩ che be̩re̩l; e̩ke̩la che topas; e̩ke̩gwa che krisofras; e̩ke̩gwaka che jesint; e̩ke̩gweji che ame̩tis.
REV,21,21,"Oñ e̩wñ ku ma du rʼalaku me̩gweji le̩ che pure̩l me̩gweji; alaku-wñ oka oka le̩ ne̩ pure̩l oka. Ejʼo̩na ewo le̩ chʼo̩jamalia ki de̩ hiolo, dabe̩ne̩ kʼegigo ki de̩ yaala."
REV,21,22,U ño̩ li unyi O̩jo̩ ejefu ef uwñ n: todu Ondu O̩jo̩ Odobao̩gagu kpʼO̩mala le̩ chʼunyi-O̩jo̩-ejefu-wñ.
REV,21,23,"Eku olu abe̩k ochu la aku ewo le̩ ki fu bʼo ma n: todu ojima O̩jo̩ chʼugane̩-wñ, agege-wñ la chʼO̩mala le̩."
REV,21,24,Tak abo uche̩ichi atale ef ugane̩-wñ; oñ amonu ane̩-ile̩ akʼojima-ma wʼef uwñ.
REV,21,25,"I la nugbo du kʼalaku are o̩ro̩ka n, (todu odu ade̩ o̩mo̩ n):"
REV,21,26,oñ ma akʼojima kpʼubumo̩ e-abo uche̩ichi wʼef uwñ.
REV,21,27,"I la nʼugbo du kʼe̩wñ o̩ja ofo kpʼe̩ne̩ ki ache e̩wñ ihie̩ne̩ kpʼe̩wñ olemi agudu wʼef uwñ n, chai abo ku ma che̩ko̩ rʼef ibuku e-iñmi e-O̩mala le̩ kate."
REV,22,1,"Tak i dʼohimini omi e-iñmi ña mi, i afane̩ dabu kristal; i nadufu kwef ede O̩jo̩ kpʼe-O̩mala le̩."
REV,22,2,"Alumeji o̩na-wñ kpʼej emi kpʼej ano̩mo̩ ohimini le̩ oli e-iñmi kʼi aro e̩ro me̩gweji jo̩, i aro ochu ochu; oñ eñmi oli-wñ chʼutodu ku ma ne̩ fʼo̩ga abo uche̩ichi che."
REV,22,3,Ama-ena du ñʼa do̩mo̩ ge̩ n. Ede O̩jo̩ kpʼe-O̩mala la ade̩ ef uwñ. Amadu-wñ la ache e̩wñ ñw u;
REV,22,4,ma ali eju-wñ; odu-wñ la adʼo̩gboji-ma.
REV,22,5,O̩jo̩ ñʼadu ge̩ n; eku ugane̩ e-agege kpʼugane̩ e-olu aku ma ge̩ n; tod Ondu O̩jo̩ achʼugane̩-ma. Ma la ajʼonu ogbegbele̩ nyile̩wa.
REV,22,6,"Tak i ka ñw mi kakini, O̩la-i chʼuke̩do̩no ogbolo i ño̩ chʼochochi; oñ Ondu, kʼi chʼO̩jo̩ amafu e-amakache̩ fʼonuche̩-wñ kpe̩ wa kʼi kʼe̩wñ ki awache piopio tila ña amadu-wñ."
REV,22,7,"Me̩ la go, nawa piopio."
REV,22,8,"Oñ omi Jo̩n chʼe̩ne̩ ki gbo̩ kpʼe̩ne̩ ki li e̩wñ-i. Tak e̩gba kʼu gbo̩ kʼu ño̩ li, u lewane̩ kʼu dojikane̩ e̩re̩ onuche̩ kʼi ko e̩wñ-i ña mi."
REV,22,9,"Tak i ka ñw mi kakini, Nago, e̩ ki che n; omi chʼe̩ne̩ kʼomi kpʼuwe̩ kpʼamo̩maye-we̩ ku ma chʼamakache̩, kpʼabo ku ma fejute̩ o̩la e-ibuku-i chʼadu. E̩ dojikane̩ ñw O̩jo̩."
REV,22,10,"Tak i ka ñw mi kakini, E̩ ki fʼo̩la ache̩ e-ibuku-i hiuko̩ n, todu iko-wñ me̩ro̩wo̩ me̩."
REV,22,11,E̩ne̩ ki achʼuji kʼi nache uji-wñ alo waa; e̩ne̩ ki la chʼe̩niwa kʼi nache e̩wñ-iwa alo waa; e̩ne̩ ki la chʼe̩no̩kpakpa kʼi nache e̩wñ-o̩kpakpa alo waa; oñ e̩ne̩ kiafo̩ kʼi nachʼe̩ne̩ kiafo̩ alo waa.
REV,22,12,"Go, nawa piopio; e̩wñ-uro̩me̩-mi la dʼugbo mi kʼu nadu ñw e̩ne̩ne̩ne̩ne̩ alu kʼuko̩lo̩-wñ ade̩."
REV,22,13,"Omi chʼAlfa kpai O̩me̩ga owñ chʼe̩ne̩-ejodudu kpʼe̩ne̩-ubi otitala, kpʼabakwane̩ e̩wñ kpʼukpoji e̩wñ."
REV,22,14,"Abo ku ma fʼotogbo-ma gwe̩, todu kʼama ki nʼo̩da oli e-iñmi, ku ma ki ñʼa gudu lʼalaku tef ewo le̩ gbede."
REV,22,15,Amabia kpʼamachobochi kpʼame̩-nabutabu kpʼamakpone̩ kpʼamachode kpʼe̩ne̩ du ki ache̩do̩ e̩wñ olemi ki laño̩ che jʼo̩do̩da-wñ.
REV,22,16,"Omi, Jisus, fʼonuche̩-mi kpe̩ wa kʼi gba e̩wñ-i ibenu ñw me̩ tod ujeju ujeju abudo̩-mi. Omi chʼili kpʼe̩pa Defid, kpʼawina kʼi afane̩ odudu le̩."
REV,22,17,"TʼAfu, tʼo̩ya-etito̩ le̩ kakini, Lewa. E̩ne̩ ki la gbo̩ kʼi nakakini, Lewa, oñ e̩ne̩ kʼolugbe̩ akpʼo̩, kʼi nawa: e̩ne̩ du ki dʼowñ e̩do̩ ki lewa gba omi e-iñmi ele ofofo."
REV,22,18,"Omi agbibenu ñw e̩ne̩ du ki agbo̩ o̩la ache̩-e-ibuku-i, Iche̩wñ kʼe̩ne̩ du du manyʼu, mak O̩jo̩ akʼuchobi ki che̩ko̩ ef ibuku-i manyu ñw e̩ne̩ le̩;"
REV,22,19,"i la che̩wñ kʼe̩ne̩ du muchi kwef o̩la ibuku ache̩-i, mak O̩jo̩ achi ukpe̩ e̩ne̩ le̩ kwugbo oli e-iñmi le̩, kpai kwef ewo kiafo̩ e-kʼo̩la-wñ che̩ko̩ ef ibuku-i."
REV,22,20,"E̩ne̩ ki gbigbenu e̩wñ-i kakini, I-i; nawa piopio. Ami! lewa, Ondu Jisus."
REV,22,21,Ufe̩de̩nyo̩ Ondu Jisus Kraisti ki dugbo abo kiafo̩. Ami.